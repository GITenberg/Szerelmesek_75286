<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.7.45" />
<meta http-equiv="Content-Type" content=
"text/html; charset=utf-8" />
<meta http-equiv="Content-Style-Type" content="text/css" />
<title>Szerelmesek mesék by Ferenc Herczeg | Project
Gutenberg</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2,h3 {
 text-align: center;
 clear: both;
 line-height: 200%;
}

h2,h3 {
 margin-top: 2em;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

p.i2 {
 text-indent: 3em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}

.pagenum {
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.blockquot {
 margin-left: 10%;
 margin-right: 0%;
 text-align: justify;
 text-indent: 1.5em;
}

.center {
 text-align: center;
 text-indent: 0;
}

.right {
 text-align: right;
 margin-right: 1.5em;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.figcenter {
 margin: auto;
 text-align: center;
}

.figcenter, .figcenter img {
 max-width: 100%;
}
/*]]>*/
</style>
</head>
<body>
<div style='text-align:center'>*** START OF THE PROJECT GUTENBERG EBOOK 75286 ***</div>
<hr class="chap" />
<div class="chapter"></div>
<div class="figcenter"><img src="images/cover.jpg" alt="" title=
"" /></div>
<hr class="chap" />
<p class="center"><span class="caption-large">HERCZEG
FERENC</span></p>
<h1>SZERELMESEK</h1>
<p>&nbsp;</p>
<p>&nbsp;</p>
<div class="figcenter" style="width: 78px;"><img src=
"images/i001.png" alt="Magyart a magyarnak" title=
"Magyart a magyarnak" /></div>
<p>&nbsp;</p>
<p>&nbsp;</p>
<p class="center"><span class="caption">BUDAPEST, 1909</span></p>
<p class="center"><span class="caption-small">SINGER ÉS WOLFNER
KIADÁSA</span></p>
<p class="center"><i>Minden jogot fenntartunk.</i></p>
<p class="center"><span class="caption-small">BUDAPESTI HIRLAP
NYOMDÁJA</span></p>
<hr class="chap" />
<p><span class="pagenum"><a name="Page_3" id=
"Page_3">-3-</a></span></p>
<div class="chapter">
<h2>FÉRFISZIV</h2>
</div>
<p><span class="pagenum"><a name="Page_4" id=
"Page_4">-4-</a></span></p>
<p><span class="pagenum"><a name="Page_5" id="Page_5"><br />
-5-</a></span></p>
<h3>I.</h3>
<p>Este hét óra van.</p>
<p>Herbertéknek ma van a páros szerdájuk és a budai lakásuk tele
van emberekkel. Herberték előkelő és gazdag polgáremberek. A
vendégeik között sok a tisztviselő és a magasrangu birói család. Nő
természetesen kétszer annyi van, mint férfi. A közömbös ismerősök a
nagy fogadószobában teáznak, a ház bizalmasabb barátai
megszállották a kis szalont és a dohányzót.</p>
<p>A vendégek nem igen tudnak fölmelegedni ebben a házban. Valami
különös, ünnepies merevség jellemzi a budai szerdákat. Herberték
nagybefolyásu emberek, azért mindenki töri magát a meghívásuk után,
de Herberték egyszersmind igen hűvös és szertartásos modoru emberek
is, azért senki sem érzi jól magát a körükben.</p>
<p>A házigazda valaha városi tisztviselő volt és feleségének,
Budavár leggazdagabb leányának milliói révén lett nagy úrrá. Őszülő
fővel is daliás, szép ember <span class="pagenum"><a name="Page_6"
id="Page_6">-6-</a></span> még. A mosolya csupa leereszkedés, a
tekintete állandó ellenőrzés. Amint ott jár-kel a fiatalok között,
folyton arra látszik ügyelni, hogy elég méltósággal és
illendőséggel viselkednek-e? Egy gyöngyökkel teleaggatott, nagyon
jelentéktelen és alázatos kis felesége van, aki tömérdek pénzen
vásárolta meg a boldogságot, hogy Herbert úr alázatos szolgálója
lehessen. A két Herbert-lány testileg-lelkileg szakasztott olyan
jelentéktelen, mint az édesanyjuk. Nagyszabásu édesapjuktól csak a
gőgöt örökölték, amely hűvös és komor viselkedésükben nyilatkozik
meg.</p>
<p>Pontban hét órakor bekövetkezett az, ami nélkül nem múlt el még
egyetlen páros szerda sem: Herbertéknek alkalmuk nyílt, hogy
megbánják vendégszeretetüket. A közömbös ismerősök sorába tartozó
fiatal leányok rávettek egy ifjút, hogy táncolja el a nagy
szalonban azt a négertáncot, amelyet nemrégiben valami műkedvelői
társaságban produkált. Az ifju – egy kicsi termetü, angolosan
borotválkozó, megdöbbentően vakmerő arcu emberke – kötélnek állott
és zongorakíséret mellett ellejtette fantasztikus táncát. A
társaságot valósággal megrémítette hóbortos ötlete. Különösen az
öregebb urakon, a bírák és miniszteri tanácsosok hosszúra nyuló
arcán meglátszott, hogy botrányosan izléstelennek találják a
borotvált ifju viselkedését. Herbert úr úgy viselkedett, mint egy
fejedelem, aki ellen merényletet követtek el. Volt benne annyi
férfiasság, hogy bátorító pillantásokat vethetett <span class=
"pagenum"><a name="Page_7" id="Page_7">-7-</a></span> feleségére és
leányaira. A lelkében azonban e pillanatban már gyökeret vert az
elhatározás, hogy a páros szerdákat végleg és visszavonhatatlanul
be fogja szüntetni.</p>
<p>A borotváltarcu bűnös maga is észbe kapott és megrémült tettének
következményeitől. El is tünt hamarosan és nyom nélkül, mint a
kámfor. Fölbujtói pedig a zongora mellé lapultak és lélegzetet is
alig mertek venni mindaddig, amíg édesanyjuk védőszárnyai alatt el
nem menekülhettek a házból.</p>
<p>Negyednyolc felé még egy elkésett vendég lépett a nagy szalonba.
Egy barnára sült képü úr volt. Miután a háziaknak köszönt, biztos
ösztönnel a dohányzó-szobába ment. Benfentes ember volt és tudta,
hogy ott találja meg a társaság érdekesebb részét.</p>
<p>A kandalló mellett kezet csókolt egy fiatalos elegánciával
öltözött, szép öregasszonynak.</p>
<p>– Hát maga hol sült le ennyire télvíz idején? – kérdezte az
asszony.</p>
<p>– Ma jöttem meg Sziciliából, ahol egypár hetet töltöttem.</p>
<p>– Találkozott magyarokkal?</p>
<p>– Nápolyban beszéltem Arady Sándorral… Egy nagyon szép asszony
is van lenn, Éder báróné… A Vesuvióban laknak mind a ketten…</p>
<p>Egy fiatal hölgy, aki háttal állott a beszélőknek, e pillanatban
megtántorodott és jajszó nélkül összerogyott. <span class=
"pagenum"><a name="Page_8" id="Page_8">-8-</a></span> A homlokát
beleütötte a kandalló párkányába és hosszában elterült a szőnyegen.
Elájult.</p>
<p>A dohányzóban kis pánik támadt. Egy zömök kis ember fölemelte az
ájult hölgyet és bevitte a háziasszony szobájába. A Herbert-leányok
és a zömök ember, aki egyébként egyetemi orvostanár volt, odabenn
ápolás alá vették. A házigazda az ájulást majdnem olyan rossz néven
vette, mint az imént a négertáncot; úgy érezte, hogy az esetet
házának jó hírneve érdekében el kell simítani. Ő egyáltalában nem
akarta, hogy az ő szalonjában efféle föltünő dolgokat
műveljenek.</p>
<p>– Nem ájult el, szó sincs róla, – mondotta, – Csak elszédült egy
kissé…</p>
<p>– Talán a hőségtől? – vélekedett valaki.</p>
<p>Ez a megjegyzés nem tetszett Herbert úrnak.</p>
<p>– Én eddig azt hittem, hogy a lakásom jól van szellőztetve, –
mondotta nem minden él nélkül.</p>
<p>– Nagyon be lehetett fűzve? – vélekedett másvalaki.</p>
<p>A fiatalosan öltözködő öreg hölgy hevesen ellentmondott.</p>
<p>– Hogy is ne! Annak az asszonynak életében se volt fűző a
testén!</p>
<p>Herbert úr kedvetlen ráncokba vonta jupiteri homlokát.
Tapintatlannak találta, hogy az ő szalonjában ilyen intím
ruhadarabokat emlegetnek.</p>
<p>Odabenn, a háziasszony szobájában, a beteg időközben kinyitotta
a szemét. Egyelőre gyönge volt még <span class="pagenum"><a name=
"Page_9" id="Page_9">-9-</a></span> és úgy kellett megitatni.
Láthatólag nagyon szégyelte a feltünést és a zavart, melynek
okozója volt. A szeme könnyes volt, amint halkan és zavartan
mentegette magát.</p>
<p>Fiatal özvegyasszony volt, huszonnégy, legfölebb huszonhat
esztendős. A neve Ágh Sándorné, született Szepessy Klotild. Három
esztendeje, mióta özvegységre jutott, édesanyjával együtt a
fővárosban lakott. Nem volt sem nagyon szép, sem feltünően elegáns,
sem szikrázóan elmés asszony, de kellemes külsejü, jól öltözködő és
értelmes volt. És volt egész lényében valami, ami a tisztaság és
édesség benyomását keltette és ami meghódította neki az emberek
rokonszenvét.</p>
<p>Félóra mulva Klotild asszony annyira összeszedte magát, hogy
talpra állhatott. Nem akarta magát többet a társaság előtt mutatni
és hazakivánkozott. Székely doktor, a barna zömök kis ember, aki az
első segítséget nyujtotta neki, magára vállalta, hogy hazaviszi a
fogatján. Az asszony a Múzeum-körúton lakott. A ház kapuja még
nyitva volt és Székely fölkísérte Klotildot a lépcsőn is.</p>
<p>Egész úton egy szót sem beszéltek. A lakás ajtaja előtt
megszólalt az orvos.</p>
<p>– Ha megengedi, bemegyek magához egy percre.</p>
<p>A lakás négy kis szobából állott. Fogadóból, ebédlőből és két
hálószobából, melyeknek egyike Klotild édesanyjáé volt. Az öreg
Szepessyné egyébként nem <span class="pagenum"><a name="Page_10"
id="Page_10">-10-</a></span> volt otthon; ha leánya társaságba
ment, akkor ő az estét rendesen a házas fiánál töltötte, unokái
körében.</p>
<p>Klotild leültette vendégét a kis szalonban és meghagyta a
szobaleánynak, hogy készítsen teát. Azután lehúzta hosszu keztyűit,
fehér köpenyegét azonban a vállán tartotta, mivel kissé fázott.
Nagyon halvány volt, a szája mellett pedig két szomoru redő
látszott.</p>
<p>Jó ideig hallgatagon ültek mind a ketten, azután megszólalt az
asszony:</p>
<p>– Igazán nem tudom, hogy mi lelt engem ma…</p>
<p>Az orvos csendesen mosolygott.</p>
<p>– Ön igen jól tudja, édes Klotild, hogy mi lelte. És én is
tudom.</p>
<p>Az asszony meghökkenve pillantott reá, de nem merte tőle számon
kérni megjegyzését. Székely azonban kéretlenül is beszélt.</p>
<p>– Magának az baja, hogy Arady Sándor megcsalja. Két héttel
ezelőtt azt mondta magának, hogy orvosi rendeletre Mentonebe kell
mennie, pedig Nápolyba ment, hogy ott Édernével találkozzék.</p>
<p>Klotild arca szinte eltorzult a meglepetéstől és a rémülettől.
Nem tudott mit válaszolni. Majd kezébe rejtette arcát és keserves
sírásra fakadt.</p>
<p>Székely megindultan szemlélte. Ez a kis, köpcös ember egyébként
nagyon rokonszenves és szinte imponáló benyomást tett mindenkire.
Elmés arcu, férfias modoru, a mellett gyöngéd és finom érzésü ember
volt. A mélyen csengő hangjában is volt valami megnyerő.
<span class="pagenum"><a name="Page_11" id=
"Page_11">-11-</a></span></p>
<p>Most fölállott és arccal az ajtónak fordulva, Klotild széke
mellé állott.</p>
<p>– Törülje meg a szemét, – mondta halkan, – és hallgassa meg azt,
amit mondani fogok. Mindenek előtt meg akarom nyugtatni. A
társaságban, ahol voltunk, senki sem sejti, hogy mi okozta a maga
ájulását. Egyedül magam értettem meg a dolgok összefüggését, mert
én jobban ismerem magát, mint bárki más és megszoktam már, hogy
figyelemmel kisérjem minden mozdulatát… Egyebekben is
megnyugtathatom. Rajtam kivül Budapesten senki sem tudja, hogy maga
Arady kedvese…</p>
<p>Az asszony lassan fölemelte a fejét és Székely szeme közé
nézett. A bátor, szelid és végtelenül szomoru tekintete oly különös
hatással volt a tanárra, hogy most ő fordította el a fejét.</p>
<p>– Ne értsen félre, – mondotta kissé zavartan. – Én mindent
tudok, anélkül, hogy valaha is kémkedtem volna ön után. Semleges
helyen, közömbös társalgásban kellett csak együtt látnom önt
Aradyval, hogy megértsem a valót… Eszemben sincs, hogy elítéljem
magát, édes barátnőm. Maga az én szememben ugyanaz az asszony, aki
azelőtt volt. Az a tiszta, nemes és jó asszony, aki volt. A
fájdalma még tiszteletreméltóbbá és talán kedvesebbé is teszi
nekem.</p>
<p>Klotild összekulcsolta a két kezét és kétségbeesetten nézett
maga elé.</p>
<p>– Miért mondja nekem ezt? Mire való ez? <span class=
"pagenum"><a name="Page_12" id="Page_12">-12-</a></span></p>
<p>– Emlékezzék meg róla, hogy soha egyetlen célzással sem
avatkoztam bele szívbeli ügyébe… Még boldognak tudtam, addig
hallgattam. Most beszélek, mert előre látom, hogy magára nézve
megkezdődött a fájdalom és a lealázások időszaka. Szeretném magát
megvédeni, mindenek előtt a maga kétségbeesése ellen. Maga büszke
és becsületes lélek. Szeretném, ha mostani helyzetében is hű
maradna önmagához és büszkén és becsületesen viselkednék…</p>
<p>Nem folytatták a beszélgetést, mert a szobaleány behozta a teát.
A leány még a szobában volt, amikor odakünn csengetés hallatszott.
Szepessyné jött haza. Az öregasszony igen jó kedvében volt, mint
mindig, ha az unokái köréből tért meg. Szepessyné, miként legtöbb
anya, nem ismerte a leányát, akit vakon imádott és nem is tudott
olvasni a Klotild arcán. Mialatt a fiatal asszony sötét
gondolataival vívódott, az öregasszony unokáinak apró-cseprő viselt
dolgairól beszélt. Ezek a kis elbeszélések ragyogó világításba
helyezték a Szepessy-csemeték testi és lelki kiválóságait.</p>
<p>Székely búcsút mondott az asszonyoknak. Klotild kissé fogva
tartotta a kezét.</p>
<p>– Jöjjön el holnap! – mondta halkan. <span class=
"pagenum"><a name="Page_13" id="Page_13">-13-</a></span></p>
<h3>II.</h3>
<p>Klotild nem húnyta le az éjjel a szemét.</p>
<p>Székely józan és jóakaró szavai mély hatással voltak reá.
Érezte, hogy nem szabad magát átengednie a zavaros és kétségbeejtő
fájdalomnak, amelyet kedvesének hűtlensége hozott reá. Mindenek
előtt rendbe akarta szedni kuszált gondolatait és azért újból
átgondolta mindazt, ami közte és Arady között történt.</p>
<p>Ez az ember végzete volt eddigi életének.</p>
<p>Talán valami élettani föltételeken múlhatott, amelyeket ő nem
értett meg, hogy kisleány kora óta szenvedélyes vonzalommal
viselkedett Arady iránt. Egy vidékről valók voltak, távoli
atyafiság kötötte össze őket. Klotild még iskolás leány volt,
amikor első ízben látta az akkori jogászt, aki természetesen, még
ügyet sem vetett reá.</p>
<p>Arady Sándorhoz való vonzalma együtt nőtt a kisleánynyal. Az ő
szemében Sándor fölötte állott minden bírálatnak. Mindennek, ami
rajta és benne van, valami különös, mély értéke van. Amit tesz, az
mindig nemes és jó, amit mond, az mindig érdekes és fontos.
Röviden: Sándor a férfiak férfia. A kisleány lelki világában <i>a
férfi</i>.</p>
<p>Később szétváltak útjaik. A nagyralátó ifju a diplomáciai
pályára vágyakozott és a bécsi keleti akadémia <span class=
"pagenum"><a name="Page_14" id="Page_14">-14-</a></span> növendéke
lett. Midőn a kitünő tanulót kinevezték attasénak, oly magasra
emelkedett Klotild szemében, hogy szinte már el is tünt a falusi
szemhatára fölött, akár az elszabadult léggömb. Klotild meg volt
róla győződve, hogy az ő bálványa maholnap Európa sorsát fogja
intézni. A szerelme csodálattá változott át.</p>
<p>Nem is követett el hűtlenséget, midőn néhány esztendő multán
annak rendje, módja szerint feleségül ment egy Ágh nevü derék
vidéki uriemberhez. Egy istenhez egyébként nem mehet nőül a leány,
különösen akkor nem, ha a szóban forgó isten nagykövetek leányaival
tenniszezik.</p>
<p>Klotild egy darabig olyasmit képzelt, hogy ő boldog is lehetne a
házasságában. Később meggyőződött róla, hogy a boldogság nem
föltétlen életszükséglet és megelégedett annak szurrogátumával, a
nyugalommal. Alkalmasint épp oly kötelességtudó, mint igénytelen
falusi asszonyként végezte volna földi pályafutását, ha egy gonosz
véletlen ki nem zökkenti a sinekből. Az ura egy szerencsétlenség
áldozata lett. Egyik legbizalmasabb barátja véletlenségéből
agyonlőtte vadászaton.</p>
<p>Klotild illően elsiratta és meggyászolta, azután édesanyjával a
fővárosba ment lakni. Az édesanyja akarta így, hogy Budapesten élő
fia és unokái közelében lehessen.</p>
<p>Abban az időben lett fővárosi lakossá Arady Sándor is, miután a
diplomáciai pályája hirtelen ketté szakadt. Sándor hamarosan
belátta, hogy nem született <span class="pagenum"><a name="Page_15"
id="Page_15">-15-</a></span> hivatalnoknak. Nagytehetségü, de
egyszersmind féktelenül önérzetes ember volt és egyik hivatali
főnökének kellemetlenkedése éppen elég ok volt neki arra, hogy egy
gőgös gesztussal örökre búcsút mondjon pályájának. Elhatározását
persze megkönnyítette az a körülmény, hogy csinos vagyon ura
volt.</p>
<p>Azzal az elhatározással tért meg hazájába, hogy politikát fog
csinálni. Ehhez ő is, mint minden magyar ember, kiváló
hivatottságot érzett magában.</p>
<p>Azzal kezdte, hogy könyvet írt, amelynek az lett volna a
feladata, hogy reá irányítsa a nyilvánosság figyelmét. A könyv a
közös külképviselet bírálatával foglalkozott és bár Sándor
írásközben meg volt győződve, hogy kíméletlenül éles hangot
használt, utólag mégis kitünt, hogy könyve hazai fogalmak szerint
annyira tárgyilagos és higgadt, hogy már szinte unalmas. Senki sem
olvasta és senki sem emlegette.</p>
<p>A véletlen akkoriban összehozta Sándort Klotilddal. Az utcán
látták meg egymást elsőízben. Másnap Arady már meglátogatta az
asszonyokat. Ennek a nagy sietségnek megvolt a maga oka:
találkozásuk alkalmával a fiatal özvegy szinte szenzációs hatást
tett az attaséra. Ő süldőleány korában látta utolsó izben. Azóta
külsőleg, belsőleg megérett. A termete megtelt, szeméből asszonyi
gyöngédség ragyogott. Sándor elragadónak találta. Ő mostanában
egyébként is nagy honvágyat érzett saját ifjukorának gyöngéd
emlékei után. Egy idő óta valósággal szentimentális volt
<span class="pagenum"><a name="Page_16" id=
"Page_16">-16-</a></span> a kedélyállapota. A balsikerei lealázták,
azonkívül egy keletkező szívbaj szimptomáit vélte magán
megfigyelni, ami ugyancsak leverte. Szinte epekedett egy kis
bensőség és melegség után.</p>
<p>Félesztendővel később Klotild már kedvese volt Sándornak. Az
első szerelmes csók után habozás és gondolkozás nélkül
odaajándékozta magát neki. Soha asszony kevesebbre nem tartotta
magát, mint ő.</p>
<p>Hogy gondolt-e házasságra? Egyébre sem, csak arra. Úgy
vélekedett azonban, hogy ennek a „külső formaságnak“ – ő csak annak
tekintette – minden részét Sándorra kell bíznia.</p>
<p>Arady eleinte maga is úgy vélekedett, hogy jobb hitvest ennél a
csendes, szerény és melegszívü asszonynál hét országban keresve sem
találhatna. Később azonban kiverte fejéből a házasság gondolatát.
Az egészsége időközben megint helyreállott és ezzel megjött a régi
büszke életkedve is. Többet járt társaságba és a szó szoros
értelmében divatba jött a fővárosi szalonokban. Az élet megint
ragyogva és csábítóan mosolygott rá; a jövendő megint sokat igért
neki. És még valami különös dolog történt. A budapesti asszonyok, a
legszebbek és legbüszkébbek, úgy viselkedtek az érdekes attaséval
szemben, mintha fogadást kötöttek volna, hogy melyikük hódítja meg
előbb. Sándor olyanformán érezhette magát köztük, mint a mohamedán
ember az éden kertjében: minden bokorból mosolygott feléje a
szépség és az élvezet. Valószinü, hogy a külföldről ideszakadt
<span class="pagenum"><a name="Page_17" id=
"Page_17">-17-</a></span> fiatalember erősen félreértette és
túlbecsülte a fővárosi nők fesztelen kacérságát, de bizonyos, hogy
Tildát – így nevezte ő barátnőjét – napról-napra
jelentéktelenebbnek látta és bizonyos, hogy a házasság gondolata
nem volt kedvesebb előtte az életfogytiglan tartó rabság
gondolatánál.</p>
<p>Akkoriban lépett a szinre Éder báróné. Egy osztrák katonatiszt
elvált felesége, eredetére nézve lengyel nemzetség. Pompás és
érdekes nő, az úgynevezett veszedelmes asszonyok fajtájából. Csupa
temperamentum, telve szikrázó elmésséggel és művészi ösztönökkel.
Ez az asszony körülbelül olyan életet folytat a fővárosban, mint
egy előkelő legényember.</p>
<p>Ebben vakmerően következetes. Láthatólag nem törődik senkivel és
nem fél semmitől. Az arisztokrácia, amelyhez születésénél fogva
tartozott, nem igen akar róla tudni, de ő nem is tesz kisérletet,
hogy elfogadtassa magát a nagyúri házakban. Jobban szereti a
művészek társaságát. Furcsa egyébként, hogy ezt az asszonyt, aki
jóformán az utcán él, bizonyos homály födi. Mialatt száz botrányos
dolgot beszélnek róla az emberek, bevallani kénytelenek, hogy
bizonyítani nem tudnának ellene semmit. Egyesek – még pedig nem a
legtapasztalatlanabbak – azt állítják, hogy Éderné inkább
szabadszáju, mint szabaderkölcsü és hogy a híres temperamentuma a
szemében lobog csak, a vére azonban hűvös, vagy legjobb esetben is
langyos.</p>
<p>Klotild annyiban is igen kellemes természetü asszony
<span class="pagenum"><a name="Page_18" id=
"Page_18">-18-</a></span> volt, hogy nem ismerte a féltékenységet.
A barátja úgynevezett társadalmi sikerei nem nyugtalanították,
inkább büszkévé tették. Éderné azonban első találkozásuk alkalmával
ellenszenvvel és félelemmel töltötte el. Asszonyi sejtőképessége
megérezte a báróné hóbortos könnyelműsége mögött a hideg számítást.
Sohasem merte volna barátját arra kérni, hogy kerülje ezt az
asszonyt, titokban azonban könnyeket ontott a nagy érdeklődés
miatt, amelyet Sándor a különös asszony iránt mutatott.</p>
<p>Néhány héttel ezelőtt Arady, orvosi rendeletre, amint mondta,
Mentoneba utazott. Klotild, bár gyanúját egy szóval sem árulta el,
biztosan tudta, hogy barátja nem az egészsége miatt utazik a
Rivierára. Más ok készti az útra; olyan ok, amelyet bevallani nem
akar. Néhány rövid és meglehetősen hűvös levél érkezett Mentoneból.
Ezek a levelek valósággal megtörték Klotildot. Most már rettegve
sejtette, hogy a barátja elfordult tőle.</p>
<p>A valóságot Herberték szalonjában tudta meg, egy idegen ember
szájából, aki Nápolyban együtt látta Aradyt Édernével.</p>
<p class="center">*</p>
<p>Klotild a Herberték estéjét követő éjszakán végiggondolta
szerelmének bús és együgyü történetét. Úgy érezte, hogy a
szakadást, amely elválasztotta Sándortól, többé nem temetheti be
semmi. A barátja hazudott <span class="pagenum"><a name="Page_19"
id="Page_19">-19-</a></span> neki. Ő meg tudta volna a hazugságot
bocsátani, de tudta, hogy Sándor hiúsága sohasem fogja neki
megbocsájtani a tettenérést. Ami volt, az nem lesz többé. A boldog
álmok, az édes ábrándok világa elpusztult. Köröskörül csupa rom. A
jövendő ege kétségbeejtően szürke. Hogyan lehet majd elbírni ezt a
vígasztalan életet?</p>
<p>Az asszonynak eszébe jutott valami, amire eddigelé még sohasem
gondolt: hogy ő tulajdonképpen „bukott nő“. Eddig az az érzése
volt, hogy Sándornak adta oda a becsületét. A becsülete elveszett
abban a pillanatban, amikor a kedvese eldobta magától.</p>
<h3>III.</h3>
<p>A Rákóczi-úton bérkocsi állott meg egyik ház előtt. Egy
vadászruhás inas várakozott a kapu alatt; ő fogadta a kocsiból
kiszálló urat és szedte le a bakról a podgyászt.</p>
<p>Az úriember, aki láthatólag hosszabb útról érkezett, karcsu,
szőke ember volt. Igen szabályos metszésü, föltünően halvány
arcának a hegyesre nyírott, aranysárga szakáll némi külföldies
kifejezést adott. Az ember azt hitte volna, hogy előkelő és
nagymódban élő művész. Ezt a benyomást megerősítette szürke, szép
szemének parancsoló tekintete és egész modorának <span class=
"pagenum"><a name="Page_20" id="Page_20">-20-</a></span> határozott
és büszke volta. Ez az ember volt Arady Sándor, az attasé.</p>
<p>Néhány kérdést intézett legényéhez, közben fölment a második
emeleten lévő lakására. Dolgozószobájában, az íróasztalon, a
fölbontatlan ujságlapok és levelek egész halmaza várakozott reá.
Kalappal a fején, utiköpenyeggel a vállán, sorra nézte a leveleket.
Klotildtól nem volt levele, pedig éppen azt kereste.</p>
<p>– Nincs semmi üzenet a nagyságos asszonytól? – kérdezte
legényétől.</p>
<p>(Nagyságos asszony: Klotild.)</p>
<p>– Semmi, – válaszolt az inas.</p>
<p>– Nem is járt itt?</p>
<p>– Nem.</p>
<p>Annál jobb! – gondolta magában Sándor. És azzal átöltözött.
Kissé nyugtalanította a Klotilddal való találkozás gondolata.
Biztosra vette, hogy az asszony előbb-utóbb mégis csak hírét fogja
venni az ő nápolyi kirándulásának. Tulajdonképpen ügyetlenség volt
tőle, hogy eltitkolta előtte útját. Ezzel fölébresztette Klotild
gyanúját. Pedig ő, Sándor, semmitől sem irtózott annyira, mint az
effajta kicsinyességektől. Nem is akarta megbántani ezt az
alapjában véve derék, jellemes és ragaszkodó teremtést. Biztosra
vette, hogy az asszony nem élné túl a válást.</p>
<p>Az egész nápolyi kirándulás egyébként ostobaság volt, amelyet
már meg is bánt. Éderné fölébresztette a kiváncsiságát, rövid ideig
tartó lázba is ejtette, alapjában <span class="pagenum"><a name=
"Page_21" id="Page_21">-21-</a></span> véve azonban hidegen hagyta
a szívét. A bárónénak egy elmés és vakmerően kötekedő levele
csábította a nápolyi útra. Sándor olyasmit képzelt, hogy Nápoly kék
ege alatt fantasztikus és költői kaland várakozik reá. Nagy
meglepetésére a Vezuvió-szállóban egy igen józan, irónikusan
fölényes asszonyt talált, aki képzőművészeti és művelődéstörténeti
témákról akart vele beszélgetni és közben mélabús célzásokat tett
egy emberre, az eljövendő, igazi férfira, aki meg tudná őt érteni.
Sándornak egyszerre az a benyomása lett, hogy a báróné talán
feleségül akarja magát vele vétetni és ez a gondolat hirtelen
megfagyasztotta a vérét. Most már megállapította magában, hogy
Éderné nem is az ő genre-ja. Néhány napi kínos feszengés után
összecsomagolta a holmiját és kurta búcsú után hazautazott, egy
fölösleges fölsülés lealázó érzetével a lelkében.</p>
<p>Budapestre érkezvén, Sándor igen csodálatosnak találta, hogy
Tilda nem jelentkezik nála. Máskor, ha megtért valami útjáról,
mindig az asszony szeliden és félénken mosolygó szőke arca
köszöntötte. Másnap sem adott magáról hírt, pedig bizonyos, hogy a
fővárosban van. Most már nyilvánvaló, hogy Klotild mindent tud.
Estefelé Sándor meg akarta látogatni, de mivel előre is untatta és
fárasztotta a sejtelem, hogy Klotild könnyes szemmel lép majd
eléje, egy vidéki rokonának látogatását ürügyül használta arra,
hogy újból elhalassza az elkerülhetetlen látogatást.</p>
<p>Harmadnapra levelet vett a barátnőjétől. Az <span class=
"pagenum"><a name="Page_22" id="Page_22">-22-</a></span> attasé
éppen reggelinél ült, amikor hozták. Nem bontotta föl mindjárt,
hanem maga elé tette és tovább evett. Végül mégis megemberelte
magát és elolvasta.</p>
<p>A levél így szólt:</p>
<div class="blockquot">
<p class="i2">Kedves barátom!</p>
<p>Szerettem volna minél előbb látni, hogy megbeszéljek önnel egy
fontos dolgot. Mivel azonban nem mutatja magát, levélben írom meg a
mondanivalómat. Az ön hosszu távolléte alkalmat adott nekem, hogy
megtegyem azt, amit régen meg kellett volna tennem: gondolkoztam a
kettőnk helyzetén. Elmélkedésem eredményeképpen ma már belátom,
amit ugyancsak előbb kellett volna belátnom: nem élhetek tovább
úgy, ahogyan eddig éltem. Nem bántam meg semmit, amit a multban
tettem és hálát érzek ön iránt, hogy gyakran jónak és gyöngédnek
mutatta magát. A jövőben azonban megint az akarok lenni, aki
évekkel ezelőtt voltam: az ön igénytelen, jó kis barátnője.
Szerelemről ne legyen többet szó közöttünk. Tudom, hogy ön megért
és nem is fog tőlem magyarázatot kérni. Ha látni akar, keressen föl
bármelyik napon délután, amikor az édesanyám is otthon van. Mindig
nagy örömmel fogja megszorítani baráti kezét:</p>
<p class="right">Klotild.</p>
</div>
<p>Sándor eleintén nem mert hinni a szemének. Tilda ír neki ilyen
levelet? Tilda?!</p>
<p>Az édes, diadalmas öröm érzése járta át minden <span class=
"pagenum"><a name="Page_23" id="Page_23">-23-</a></span>
porcikáját. Az az öröm, amelyet akkor érez az ember, ha valóvá
válik valami féltve titkolt, kedves álma. Most már nyiltan
bevallotta magának, hogy az utóbbi időben már nagyon únta a
viszonyt. A derék asszonyka a szerető szerepében is annyira
tisztességes, házias és nyárspolgárias volt, hogy örökké és
kizárólag a törvényes hitves hatását tette. A szívós érdeklődés,
amelyet Sándor legényháztartásának részletei iránt tanusított, a
magasztos odaadás, amellyel az inas ténykedéseit ellenőrizte és a
boldog buzgalom, amellyel alkalomadtán Sándor ruhaszekrényeiben
rendezgetett, csak fokozták ezt a hatást. Klotild kezdettől fogva
az ő feleségének tekintette magát és idő kérdése volt csak, hogy
mikor fogják frigyüket nyilvánossá és törvényessé tenni. Ez a
gondolat az utóbbi időben ólomsúllyal nehezedett Sándor mellére.
Belátta, hogy egy életbevágó, nagy és többé jóvá nem tehető
ostobaságot követett el. Az asszonyka annyira kedves, odaadó,
tisztességes és amellett annyira érzékeny volt, hogy jellemes férfi
létére nem is mert gondolni a szakításra. És most csoda történt!
Klotild megértette kedvesének titkos vágyát és visszaadta neki
szabadságát. Magára vette a szakítás ódiumát és fölajánlotta neki
tiszta barátságát. Képzelhető-e ennél világosabb és gyöngédebb
eljárás?</p>
<p>Sándor, amint mondottam, nagyon boldog volt. Nagy, őszinte hálát
érzett a páratlan asszony iránt. Úgy találta, hogy az élet
tulajdonképpen szép és egyszerü <span class="pagenum"><a name=
"Page_24" id="Page_24">-24-</a></span> valami, ha okos és
becsületes emberek segítik egymást elviselésében.</p>
<p>Ezt a napot úgy töltötte, mint valami ünnepnapot. Nagy gonddal
öltözködött és délig sétált a városban. Bement egy műkereskedésbe
és keresett valami emléktárgyat, amelyre ráfoghatná, hogy
Olaszországból hozta. Sokáig válogatott, végül megvett egy
zöldpatinás bronzszobrot, amely egy nimfát elragadó centaurt
ábrázolt. A szobrot elküldte Klotildnak egy levél kíséretében,
abban bejelentette délutáni látogatását. Azután megebédelt. Ünneplő
kedvében megivott egy kis üveg burgundit és rágyújtott egy drága
szivarra. Türelmetlenül várta a négy órát. Nagyon kíváncsi volt,
hogy minő arccal fogadja majd a barátnője.</p>
<p>Klotild kalappal a fején állott a kis szalonban. Éppen a
keztyűjét gombolgatta.</p>
<p>– Jó, hogy jött, – mondotta, – mert tovább már nem várhattam
volna. A bátyám legkisebbik fiának láza van és édesmamának nincs
nyugta, amíg hírt nem hozok neki a gyerekről… A mama maga nem mehet
oda, mert ő is meghült és Székely doktor nem ereszti ki a házból… A
doktor odabenn van nála…</p>
<p>Klotild mindezt gyorsan, erőltetett élénkséggel mondotta.
Beszédközben zavartan mosolygott és kerülte a barátja tekintetét.
Az arca kissé halványabb volt, mint máskor.</p>
<p>– Nem tudsz te komédiázni! – gondolta magában Sándor.
<span class="pagenum"><a name="Page_25" id=
"Page_25">-25-</a></span></p>
<p>Az asszony megköszönte az ajándékot, amely láthatólag igen
megtetszett neki. Ekkor belépett hozzájuk Székely.</p>
<p>A férfiasképü és katonás járásu kis tanár megszorította Sándor
kezét. Azt mondta, hogy Szepessyné baja nem komoly. Azzal ajánlotta
magát, hogy neki még több betegét kell meglátogatnia. Az ajtóban
visszafordult:</p>
<p>– Félnyolc előtt visszajövök és elviszem a filharmonikusokhoz, –
mondotta Klotildnak.</p>
<p>Sándor zsebében ott volt a jegy, amelyet az operettszínház mai
előadására váltott magának, de azért meglepőnek találta, hogy
Klotildnak kedve van ma zenét hallgatni. A szakítás napján!</p>
<p>– Nekem most mennem kell, – szólt az asszony. – Ha ráér,
elkísérhetne.</p>
<p>Sándor persze ráért. Az asszony föltünően csinos volt új
kosztümjében és a kísérője észrevehette, hogy sok férfi utánuk
fordul az utcán. Közömbös dolgokról próbáltak beszélni, de a beszéd
fonala meg-megszakadt. Azt, amivel teli volt a fejük meg a szívük,
egyikük sem merte szóba hozni.</p>
<p>Szepessyék kapuja előtt kezet fogtak. Sándor ekkor, az ég tudná,
hogy miféle eszmetársulás folytán, a kis professzorra gondolt.</p>
<p>– Mondja, Tilda, – kérdezte kedélyes mosolylyal, – nem udvarol
magának az a Székely tanár?</p>
<p>– Nem, nem! – kiáltotta Tilda szinte ijedten. <span class=
"pagenum"><a name="Page_26" id="Page_26">-26-</a></span></p>
<p>Aztán mintha egyszerre ellágyult volna egy pillanatra. Erősen
megszorította a barátja kezét és puha, édes hangon suttogta:</p>
<p>– Ugy-e, Sándor, mi mindig jó barátok maradunk? Mindig?</p>
<p>– Mindig! – válaszolt Sándor.</p>
<p>– Igazán kedves teremtés! – mondotta később magában, miközben a
lakása felé ment.</p>
<p>Aztán megint Székely tanárra gondolt. Ej, nem is volna rossz
dolog, ha a kis doktor feleségül venné Tildát. Vagyonos, jónevü és
nem kellemetlen ember. Klotild nem él valami fényes anyagi
viszonyok között. A magányos élet egyébként sem neki való. Neki
háztartás kellene, ahol süthet, főzhet, takaríthat. De a kis doktor
is jól járna vele.</p>
<p>Sándornak nagyon megtetszett ez az ötlete. Miközben tovább
űzte-fűzte, jószívűen és ravaszul mosolygott. Valami apai
gyöngédséget érzett e pillanatban Tildája iránt és nagy
rokonszenvvel gondolt a derék doktorra is.</p>
<h3>IV.</h3>
<p>Az operett első fölvonása után a színház földszintjén minden
látcső egy emeleti páholy felé fordult. Egy óriás fehér kalap
lebegett a páholy bíborbársony keretében. A kalap alatt egy igen
szép, vidám és merész <span class="pagenum"><a name="Page_27" id=
"Page_27">-27-</a></span> mosolyu hölgy trónolt. Sándor is feléje
fordította látcsövét és megismerte Édernét. A báróné észrevette és
fölemelte legyezőjét. Ez azt jelentette, hogy jőjjön fel a
páholyba. Az attasé nem igen térhetett ki a fesztelen és nyilvános
meghívás elől, bár tudjuk, hogy lelkesedése a szép asszony iránt
már nagyon megcsappant.</p>
<p>A báróné a páholy ajtajában fogadta.</p>
<p>– Nos, József úr, hogy van? Örül, hogy megmentette erényét a
gonosz Putifárné elől?</p>
<p>Éderné nemcsak gyönyörü asszony, de pompás ember-példány is
volt, ami nem egészen ugyanaz. Egész lényéből csak úgy sugárzott és
ragyogott az üde erő, az energia és az élet. Magas, délceg termete,
szabályos és tömör profilja, bőrének frissesége és hajának ragyogó
szőkesége, nemkülönben tartásának és mozgásának nyugodt
határozottsága angolszász benyomást tett, bár a báróné a Visztula
mellett született. Egyik főszépsége a haja volt. Ennek a dús és
ragyogó hajnak jóformán minden szála más színü volt; lenszínü és
rókavörös fürtök közé tiszta aranyfényü szálak vegyültek. Az egész
tarkán ragyogó sörény a hullámzó élet benyomását tette. Lengyel
csak a beszédes szeme és a kicsi, fehér és puha keze volt.</p>
<p>Sándor valami hűvös banalitást mondott az asszonynak, jelezvén,
hogy nem szándékozik többet fölülni a kacérságának. Az asszony
azonban egyetlen rohammal visszafoglalta a már elvesztett
poziciót.</p>
<p>– Édes barátom, maga rosszul bánik velem. Nekem <span class=
"pagenum"><a name="Page_28" id="Page_28">-28-</a></span> ezért
haragudnom kellene, de bevallom, képtelen vagyok reá. Úgy látszik,
nekem valami különös gyöngém van maga iránt… Két ilyen embernek,
mint mi vagyunk, meg kellene egymást értenie… Az arcán látom, hogy
most sem hisz az őszinteségemben? Jól van, hát ne higyjen! Azonban
tegyen nekem egy szívességet… Nagy kedvem volna, hogy egy
ostobaságot kövessek el… Ne kérdje, hogy miért, hanem legyen a
segítségemre… Jőjjön velem a Rigóba vacsorázni. Eljön?
Különszobában leszünk, megiszunk együtt egy üveg Roederert és ha
nem találok rá módot, hogy megbékítsem magát, akkor megérdemlem,
hogy Budapest legunalmasabb asszonyának tartson…</p>
<p>Sándor egy kissé elsápadt a kellemes meglepetéstől. Úgy látszik,
hogy a régi módszere, a kiböjtölés taktikája megint bevált
egyszer.</p>
<p>A második fölvonás után megvárta a bárónét az előcsarnokban és
kocsiba ült vele.</p>
<p>A Rigó egy előkelő, de a mellett meglehetősen rosszhírü vendéglő
volt. Mikor ketten beléptek a villamos fényben ragyogó
kapubejáraton, egy gyalogos pár haladt el mellettük az utcán.
Klotild volt, aki Székely és a tanár hugának társaságában a
hangversenyből ment haza. Sándor nem vett róluk tudomást, hanem
sietve követte a hosszu, fehérprémes kabátjában tovasuhanó
bárónét.</p>
<p>A Rigó különszobájában egyébként kellemetlen meglepetés érte.
Három fiatal úr és egy vénkisasszony <span class="pagenum"><a name=
"Page_29" id="Page_29">-29-</a></span> várták őket. Valamennyit
Éderné rendelte oda. A kisasszony félig barátnője, félig
társalkodónője volt a bárónénak, afféle jónevü, koldusszegény
élősdi, aki különféle szolgálatokat végzett Éderné személye körül
és alkalomadtán a vak és süket erényőr tisztét is ellátta. Mert a
szép báróné egészbenvéve bámulatos könnyedséggel szökdelt át a
társadalmi korlátokon, bizonyos végső határokon azonban sohasem
ment túl, legalább a nyilvánosság szeme előtt nem. A fiatal urak az
imádók gárdájához tartoztak. Megjegyzendő egyébként, hogy ebben a
gárdában csak igen fiatal urak maradtak meg hosszabb ideig. Afféle
szerényebb igényü legények, akiket egy kedvetlen, vagy egy
humorosan anyai gesztussal rögtön el lehetett távolítani, ha
alkalmatlan közelségbe találtak furakodni. Ők valamennyien önzetlen
jó fiúk voltak, egyébként egy-egy valószínűtlen véletlenre
számítván, úgy leselkedtek a báróné körül, mint a konstantinápolyi
kutyák a mészárszék előtt, egyelőre pedig megelégedtek azzal, hogy
naivabb emberek szemében kompromittálhatják a szép asszonyt.</p>
<p>Az ifjak savanyu ábrázattal köszöntötték Sándort. A báróné olyan
formában hívta meg őket, hogy egyikük sem tudott a többiről. Az
attasé pedig alig bírta leplezni haragját. A szép asszony játszott
vele és ő lépre ment neki, akár ezek a tacskók. <span class=
"pagenum"><a name="Page_30" id="Page_30">-30-</a></span></p>
<h3>V.</h3>
<p>Hetek multán a következő bizalmas párbeszéd folyt le Klotild és
Székely tanár között:</p>
<p>– Ön azt mondja, hogy nagyon jól érzi magát, édes barátnőm,
amellett szemmel láthatólag fogy. Ön mosolyog és a szeme ki van
sírva. Ön tavaszi szövetmintákat válogat, amellett a halálra
gondol. Ez nem okos és nem is egészen becsületes dolog. Az embernek
kötelességei vannak önmagával és másokkal szemben és ön jól tenné,
ha kötelességeire gondolna.</p>
<p>Klotildon, aki a kis szobájában ülve tényleg azzal foglalkozott,
hogy ruhamintákat nézegetett, egyszerre nagy gyöngeség vett erőt.
Ölébe ejtette a papirra ragasztott tarka szövetdarabokat és
kétségbeesetten tekintett Székelyre.</p>
<p>Az pedig nyugodtan és szelid hangon folytatta a korholást.</p>
<p>– Ön tudja, hogy a multja meghalt. Legyen hát annyi ereje, hogy
végleg hátat is fordítson a holttestnek és mentsen meg az életéből
annyit, amennyi még megmenthető.</p>
<p>Klotild egy erőtlen mozdulatot tett a kezével.</p>
<p>– Mit tegyek? – kérdezte.</p>
<p>A doktor kissé habozott a válaszszal, de azután kimondotta,
egyszerűen és becsületesen: <span class="pagenum"><a name="Page_31"
id="Page_31">-31-</a></span></p>
<p>– Én az ön helyében feleségül mennék Székely tanárhoz. Jól
tudja, hogy ez csak öntől függ.</p>
<p>Az asszony régóta várt már ilyenféle vallomást. Most mégis
megrémült és elszomorodott a tanár szavaitól. Székely pedig, mint
aki jól meggondolta a maga dolgát, tovább fűzte a szót.</p>
<p>– Tudom, hogy mi jár most a fejében! Ön azt gondolja magában:
Hiszen nem szeretem! – Ez azonban nem akadály. Megnyugtatom azzal,
hogy én sem szeretem a szó regényírói értelmében. Akarja tudni,
hogy mit érzek maga iránt? Elmondom, ha nem is érdekli túlságosan.
Igen nagy, mély és meleg apai gyöngédséget érzek. Amellett valami
nagy, mondhatnám művészi gyönyörűségem telik az ön finom, kecses és
tiszta lényében. Szeretnék sokat, lehetőleg mindig a társaságában
lenni, szeretnék az ön bizalmas barátja lenni, szeretnék önről
gondoskodni és szeretném önt egy kissé kényeztetni, oltalmazni és
vezetni. Ennyi az egész. Azt is megmondom, hogy ön mit érez
irántam. Egy kis rokonszenvet, amely némileg hasonlít a gyermeki
szeretethez. Az én társaságom a biztosság és a nyugalom érzését
kelti föl önben és ön ezért kedveli a társaságomat. Tudom, hogy mit
gondol most. „Elég ennyi a házassághoz?“ Válaszolok a néma
kérdésére. Szerintem ennyi éppen elég ahhoz a szövetséghez, amelyet
én képzelek. Lássa, én közel járok az ötven esztendőhöz. Egész
eddigi életem munkában telt el. Mindig a más emberek nyomorúságával
voltam elfoglalva és magammal <span class="pagenum"><a name=
"Page_32" id="Page_32">-32-</a></span> nem igen értem rá törődni.
Szeretnék most már magamnak is élni egypár esztendőt. Fölhagyok
orvosi gyakorlatommal, lakóhelyemet átteszem valahová a főváros
környékére és azzal foglalkozom, amihez kedvem van. Egy kis
művészet, egy kis irodalom, két-három jóravaló ember barátsága és
gyakori utazások. Ez az, amire vágyódom. Mindezt azonban csak egy
okos és melegszívü asszony segítségével valósíthatom meg. Láthatja,
hogy józan vagyok, sőt egy kissé számító is. Úgy hiszem, hogyha ön
is ilyen szemmel nézi mostani helyzetét, akkor elfogadja a kezet,
amelyet ön felé nyujtok. Nem valami szép kacsó, de erős, meleg és
becsületes.</p>
<p>– De hiszen ez lehetetlen! – szólt Klotild. – Jól tudja, hogy
lehetetlen és azt is tudja, hogy miért az!</p>
<p>A tanár vállat vont.</p>
<p>– Tudom, hogy miféle akadályokra gondol ön. De nekem arra
vonatkozólag megvan a magam különvéleményem. A nőkről is van
különvéleményem. Huszonöt esztendő óta nőorvos vagyok, ennyi idő
alatt megtanultam, hogy a nőben is az embert lássam. A nőket jó és
rossz emberekre osztom. A rosszak sem gonoszak, hanem vagy betegek,
vagy ostobák, vagy csak boldogtalanok. Ön jó ember, édes Klotild,
körülbelül a legjobb, akit ismerek. Ismerek nőket, akik soha, talán
még álmukban sem vétettek az ellen, amit a női tisztességnek szokás
nevezni. Ezeknek sorában vannak oly jellemtelen teremtések, akiket
a világ minden gazdagságáért sem tennék feleségemmé. Önre vak
bizalommal ruháznám <span class="pagenum"><a name="Page_33" id=
"Page_33">-33-</a></span> az én becsületes nevemet, mert tudom,
hogy feleségnek született, a szó legjobb értelmében annak és azt is
tudom, hogy ön példás felesége lenne mindenkinek, akinek hűséget
fogad. Beszéljünk őszintén, Klotild! Ha a feleségemmé lesz, akkor
egy gonosz emléket hoz magával a házasságba. Ezzel szemben én is
hozok valamit: az én ötven esztendőmet. Az ön emlékét meg lehet
gyógyítani, akár a betegséget. Az én ötven esztendőmet, sajnos, nem
lehet meggyógyítani. Ön attól fél, hogy az az ember, Arady – igazán
nem látom be, hogy miért ne ejtsem ki a nevét? – ellenséges
árnyékként fog kettőnk között állani. Biztosítom és elvállalom érte
a felelősséget, hogy a félelme alaptalan. Egy-két esztendő mulva
maga Arady be fogja látni, hogy hármunk közül egyedül ő a vesztes.
Ebben bizonyos vagyok.</p>
<p>Székely fölkelt e szavak után.</p>
<p>– Nem akarom, hogy válaszoljon nekem. Gondolkozzék azon, amit
mondtam. Nem fogom a dolgot többet szóba hozni. Ha azt akarja, hogy
megint beszéljünk róla, akkor önnek kell kezdenie. Lesz rá gondom,
hogy mindig a kezeügyében legyek…</p>
<p class="center">*</p>
<p>Egy hét sem mult el e beszélgetés után, midőn Arady Sándor a
következő levelet kapta:</p>
<div class="blockquot">
<p class="i2">Kedves Sándor!</p>
<p>Egy, a jövendőmre nézve nagyfontosságu lépésemről kell önt
értesítenem. Régi barátom, Székely tanár, megkérte a kezemet. Úgy
határoztam, hogy <span class="pagenum"><a name="Page_34" id=
"Page_34">-34-</a></span> elfogadom ajánlatát. Azt akarom, hogy ön
legyen az első, aki erről értesül. Szívéből köszönti</p>
<p class="right">Klotild.</p>
</div>
<p>Midőn a fiatal asszony papirra vetette e sorokat, maga Székely
még mit sem tudott elhatározásáról. Klotild tulajdonképpen nem is
határozott még véglegesen. Ez csak afféle ártatlan asszonyi furfang
volt, egy utolsó, erőtlen és kétségbeesett kísérlet, hogy
visszahódítsa magának szerelmesét. Hogy mi lesz azután, ha nem
válik be kísérlete, arra egyelőre még gondolni sem mert.</p>
<p>A kísérlet nem vált be. Sándor egy órával később már megjelent
az asszonynál, kifogástalan szabásu kabátban, fehérkeztyűsen.
Meglátszott rajta, hogy meg van hatva egy kissé és hogy némileg
szégyenli is magát, egyébként azonban csak úgy sugárzott szeméből
az öröm. Volt azonban annyi jóízlése, hogy a mélabús önzetlenség
álarca alá rejtse örömét.</p>
<p>Hódolattal kezet csókolt Klotildnak és megindultan mondotta:</p>
<p>– Ha valaki megérdemli, hogy boldog legyen, akkor maga
megérdemli, édes Klotild…</p>
<p>Klotild is volt annyira asszony, hogy mosolyogva meg tudta
szorítani a barátja kezét. Azután zavart arccal banalitásokat
beszéltek. Majd elhallgattak mind a ketten. Sándor egyszerre
elkomolyodott.</p>
<p>– Szóba kell hoznom még egy dolgot, – mondta lovagias zavarában
hebegve. – Vannak leveleim… Ha akarja, megsemmisíthetem azokat… Ha
azonban <span class="pagenum"><a name="Page_35" id=
"Page_35">-35-</a></span> jobban megnyugtatja magát, akkor még ma
visszahozom valamennyit…</p>
<p>Klotild fölemelte fejét és nyiltan a szemébe tekintett.</p>
<p>– A leveleket ne hozza vissza, – mondta. – Tegyen velük amit
jónak lát… De most már nekem is szóba kell hoznom egy dolgot.
Székely mindenről tud, ami köztünk történt…</p>
<p>Sándor felpattant a székről.</p>
<p>– Mindent tud? Székely –?</p>
<p>Klotild nyugodtan bólintott a fejével.</p>
<p>– Természetesen. Ön nem hiszi rólam, hogy egy hazugság árán
leszek a nejévé?</p>
<p>Az attasé nem igen tudott erre mit mondani. Ő ezt a dolgot
érthetetlennek és szokatlannak találta. Ilyesmit nem szokás
elmondani. Soha sem hallotta még, hogy egy úriasszony ilyesmit
bevallott volna…</p>
<p>Klotild tovább beszélt.</p>
<p>– Ezek után természetesnek fogja találni, ha arra kérem, intézze
úgy a dolgát, hogy ne találkozzunk a közel jövőben… Ön majd fog
erre ürügyet találni… Én hamarosan meg fogok esküdni, azután
elhagyjuk Budapestet…</p>
<p>Az asszony fölkelt helyéről és kezet nyújtott Sándornak.</p>
<p>– Isten áldja meg, Sándor!</p>
<p>A fiatalember bánatos arccal kezet csókolt neki.</p>
<p>– Legyen boldog, Klotild! <span class="pagenum"><a name=
"Page_36" id="Page_36">-36-</a></span></p>
<p>Kissé kedvetlenül ment haza. Úgy találta, hogy neki különös,
szinte megalázó szerep jutott. Azzal az elhatározással jött
Klotildhoz, hogy lovagias, nagylelkü és gyöngéd lesz a boldogtalan
asszonnyal szemben. Itt azonban nem kértek sem a lovagiasságából,
sem a nagylelkü gyöngédségéből. Sőt Klotild nem is látszott nagyon
boldogtalannak.</p>
<p>Székely tanár estefelé meglátogatta barátnőjét. Klotild
bevezette a hálószobájába, ott az ablakhoz lépett vele és így szólt
hozzá:</p>
<p>– Én elfogadom ajánlatát. És igérem, hogy engedelmes, hűséges,
hálás felesége leszek. Kérem, vezessen el innen, védjen meg önmagam
ellen, gondolkozzék helyettem, gyógyítson meg és bánjék jól
velem.</p>
<p>A kis ember nem válaszolt, hanem meghatottan végigsimított
Klotild tiszta homlokán. Ez a gyöngéd érintés olyan hatással volt
az asszonyra, hogy egyszerre gyermekes gyöngeséggel Székely vállára
hajtotta fejét.</p>
<p>Nagyon sokáig maradtak így. A tanár később kissé megborzongott,
midőn valami meleget érzett a nyakán. Klotild sírt.</p>
<p>A szobaleány belépett, hogy meggyújtsa a lámpákat.</p>
<p>– Juci vagy Klári, – mondta Székely, – nem kaphatnánk egy csésze
teát?</p>
<p>Klotild furcsának találta, hogy a tanár ma sem tudja még a
szobaleány nevét és önkéntelenül is elmosolyodott egy kissé.
<span class="pagenum"><a name="Page_37" id=
"Page_37">-37-</a></span></p>
<p>Ez volt az eljegyzésük.</p>
<p>Másnap a tanár azzal a vallomással lepte meg Klotildot, hogy a
ház, „valahol Budapest környékén“, ahová esküvőjük után elvonulni
fognak, jó ideje megvan már és az ő telekkönyvi tulajdona. Egyik
szomszédos városka határában fekszik, nagy kert közepén. Székely
eddigelé nem említette még ezt a házat, pedig két hónappal ezelőtt
vette. Most már bevallotta azt is, hogy Klotild számára szerezte. A
fiatalasszony csodálkozva tapasztalta, hogy a tanár milyen biztos
kézzel intézi az ő sorsát. Ez a tapasztalás azonban nem bántotta a
hiúságát, inkább jól esett neki.</p>
<p>Eljegyzésük első ideje nem a szerelem, hanem a bútoripar
jegyében telt el. Hosszu és alapos tanácskozásokat folytattak
jövendő lakásuk berendezése dolgában és Székely valósággal
elárasztotta Klotildot árjegyzékekkel és tervrajzokkal. A
fiatalasszony egyszerre azon vette észre magát, hogy száz komissió
szakadt a nyakába. Asztalosokkal alkudozik, lámparaktárakban kutat
és ha Székely alkonyatkor bekopogtat hozzá, diadalmas arccal
lobogtat feléje valami sikerült kárpitmintát. Ez a foglalkozás
egyébként nagyon az inyére való volt, mint minden igazi
asszonynak.</p>
<h3>VI.</h3>
<p>Arady Sándor abban az időben betegeskedni kezdett. A szívét
fájlalta megint. Egyízben már érezte ezt a fájdalmat, amelyet egy
keletkező szívbaj szimptomájának <span class="pagenum"><a name=
"Page_38" id="Page_38">-38-</a></span> tartott. Akkor is mélységes
levertség és unottság kísérte a bajt.</p>
<p>Az orvos, akit elhívatott, ezúttal sem talált semmi hibát a
szervezetében. Azt mondta, egy kis ideges kimerültség az egész.
Porokat rendelt neki, amelyeket azonban Sándor nem akart
beszedni.</p>
<p>Egy hétig otthon maradt. Nem volt kedve dolgozni, bár
kimondhatatlanul unta magát és nem akart embereket látni, bár
rettenetesen elhagyottnak érezte magát. Szakadatlanul sötét
gondolataival viaskodott. Úgy találta, hogy a jövője reménytelen és
az élete céltalan. Miként a hipohondrikus emberek általában, ő is
kétféle életet élt. Ha egészséges volt, akkor telve volt
önbizalommal, színes reményekkel, kíméletlen harci vággyal. A
betegség lehellete azonban elég erős volt arra, hogy hirtelen
derékon törje egész életkedvét. Ilyenkor az élete hasonlatos volt a
palotához, amelyet tűzvész pusztított ki. Ami tegnap még ragyogó
pompa volt, az ma már üszök, pernye, értéktelen szemét. A palota
ura maga koldusszegényen és reménytelenül didereg a kormos falak
között és egy kis emberi részvét után epekedik.</p>
<p>Az elmúlt esztendőben is volt ilyenféle hipohondrikus rohama.
Akkor azonban Klotild volt az oldalán. Bizonyos, hogy soha még
önmagával meghasonlott férfinak nem volt jobb társa, mint akkor
neki. Az asszony csupa szerény áldozatkészség, csupa meleg
gyöngédség volt. A mellett boldog és büszke volt, hogy hasznára
<span class="pagenum"><a name="Page_39" id=
"Page_39">-39-</a></span> lehet Sándornak. Mint afféle minden
ízében nőies nő, aki születésétől fogva félig irgalmas nővér, félig
kis anya, meg tudta érteni és gyógyítani a képzelt szenvedést
is.</p>
<p>Mostani szomoru magányában Sándornak eszébe jutottak Klotild
levelei. Az asszony két esztendő óta sokat írt neki és ő ezeket a
halványkék lapokat, futólagos elolvasás után, egy régi, faragott
tölgyfaládába szokta dobni. Most előkereste és keltük szerint
rendezte őket. Apró-cseprő emlékek is voltak a ládában, egy
fantasztikus és titokzatos kultusz tárgyai, amelyekkel a szerelmes
asszony babonája állandó és közvetlen összeköttetést akar teremteni
a maga és szerelmese érzékei között.</p>
<p>Sándor most újból végigolvasta az összes leveleket. És a
messziségből egyszerre meg tudta mérni Klotild szerelmének egész
nagyságát. Minő hangon beszélt hozzá az az asszony? A koldusleány
beszél így a királyfihoz. A rabnő, álmainak istenéhez. Az asszony
boldog, szenvedélyes és föltétlen meghódolásában rejlő tűz szinte
félelmetes volt. A szerelme tulajdonképpen csak a leveleiben
nyilatkozott meg egész leplezetlen nyiltságában és erejében. Ha
szemtől-szembe állottak egymással, akkor mindig valami szemérmetes
és fájdalmas tartózkodás bénította meg Klotildot. A leveleiben
azonban egészen megismertette és odaadta magát. E levelekben –
melyeknek megírásában különös, nagy gyönyörűsége telhetett –
csodálatosan merész és költői <span class="pagenum"><a name=
"Page_40" id="Page_40">-40-</a></span> lendületet vett az egyébként
oly jelentéktelen és szerény asszony szerelme. Minden levelének egy
volt a refrénje: Hálát adok Istenemnek, hogy megteremtett, mert én
vagyok a világ legboldogabb, én vagyok a világ egyetlen boldog
asszonya.</p>
<p>Sándor valamikor elnézően mosolyogva, olykor kissé unottan is
futotta át a végtelen hosszu írásokat. Most azonban nem tudott
betelni az olvasásukkal és valósággal megmámorosodott tőlük.
Növekedő tisztelettel és csodálattal szemlélte Klotildot, akinek
értékét és szépségét valami különös és érthetetlen félreértés
következtében, most ismerte csak föl.</p>
<p>A feje, a szíve, a vére megint telisteli volt Klotilddal. A
lakásának minden zuga megtelt Klotilddal. Abban a karosszékben
szokott ülni, miközben keresztbe vetett lábait a kandalló rácsára
tette… Annak az órának a zengő ütését szerette hallgatni… Ennek a
képnek túlmodern rajzát nevette meg egyízben. Egyszer – az még a
barátságuk legelején történt – ijedten lapult meg a fekete
bőrkereveten, mialatt odakünn haragosan szólott a csengetyü…
Olyasmit képzelt, hogy a bátyja jön érte, bosszut lihegve… Pedig
csak a levélhordó volt… Sándor oly boldog volt, mintha megtalálta
volna Attila kincsét, midőn egy nap egy teknősbéke-hajtűt halászott
ki a karosszék párnája alól. Klotild hajtűje. És a szeme
megnedvesedett a meghatottságtól, mikor a hálószoba ablakán egy
gyémánttal belekarmolt szót fedezett fel: Te! <span class=
"pagenum"><a name="Page_41" id="Page_41">-41-</a></span></p>
<p>Most már tisztában volt két dologgal. Az egyik az, hogy őt soha
senki sem szerette, csak az egy Klotild. A másik az, hogy ő egész
életében mindig, mindig egyedül érezte magát, csak akkor nem, ha
Klotild volt mellette…</p>
<p>Újból és újból elolvasta a levelet. Éjnek idején is fölkelt
ágyából és világot gyújtott, hogy megkeressen egy-egy, Klotildra
nézve kiválóan jellemző mondatot, amelynek szavai elvesztek
emlékéből. Közbe pedig rettenetesen elhagyottnak érezte magát. Az a
szomoru érzése támadt, hogy ő most már egész életén át egy halott
emlékei között fog élni. A levelek is egy halott levelei. A
faragott láda a koporsójuk. Szinte el sem tudta magával hitetni,
hogy Klotild él, Budapesten van, eszik, iszik, jár, kel, mint
annakelőtte.</p>
<p>Amidőn a gyöngélkedése óta elsőízben elhagyta megint a lakását,
csak egy gondolata volt: látnia kell Klotildot. Látogatást nem
tehetett nála, tehát mintegy véletlenül akart vele találkozni az
utcán. Félnapon át járt föl-alá a Körut aszfaltján, akár egy
szerelmes iskolásfiu, Klotild azonban nem mutatkozott. Már
alkonyodott, amidőn Székelyt látta belépni a jól ismert kapun. A
tanár udvarias közömbösséggel emelte meg előtte a kalapját. Sándor
ekkor elszégyelte magát és hazament.</p>
<p>Másnap meglátogatta Szepessyt, Klotild bátyját. A sógornő
látható örömmel fogadta és meg is rótta, hogy oly ritkán mutatja
magát. Jó ideig fecsegtek már <span class="pagenum"><a name=
"Page_42" id="Page_42">-42-</a></span> a szalonban, Klotildról
azonban egyikük sem tett említést. Egyszerre belépett ő. A szomszéd
szobából jött, kalap nélkül. A legkisebbik unokahugát, aki még
karonülő baba volt, hozta magával. Minden zavar és meglepetés
nélkül nyujtotta szabad balkezét a vendég felé. A karján ficánkoló
gyermek láthatólag lekötötte egész figyelmét. A gyermekek gügyögő
beszédét utánozván, szólt hozzá:</p>
<p>– Köszönj szépen a bácsinak!</p>
<p>A sógornő titokzatos mosollyal fordult Klotildhoz:</p>
<p>– Tudja már Sándor – azt?</p>
<p>Klotild a fejével bólintott:</p>
<p>– Hogyne! Ő volt az első, akinek megmondtam.</p>
<p>– Csodálkozott, ugye?</p>
<p>Az eljegyzésről beszéltek.</p>
<p>Sándor nem tudta levenni szemét Klotildról. Telhetetlenül,
gyöngéd kegyelettel nézte. A fehér kezén egy behegedt kis karmolást
látott, az szinte meghatotta. Az ajka kissé cserepes volt; talán
kifújta a szél. Közben egyre várta azt a bizonyos önkéntelen
mozdulatot vagy pillantást, amely a multra emlékeztette volna. Az
asszony azonban meglepően nyugodt, biztos és derült volt.</p>
<p>Közömbös dolgokról beszélgettek, Klotild aztán azt mondta, hogy
uzsonnát ad a gyermekeknek és kis kedvencével a karján, kiment.
Neki valóságos szenvedélye <span class="pagenum"><a name="Page_43"
id="Page_43">-43-</a></span> volt a gyermekápolás és ha a sógornője
házában volt, akkor egész idejét a gyermekszobában töltötte.</p>
<p>Sándor még tíz percig ott ült a szalonban, mivel azonban Klotild
nem jött többet vissza, elbúcsúzott a háziasszonytól és elment. A
kapu alatt összetalálkozott Székelylyel, aki éppen a házba lépett.
Sándor érezte, hogy fülig elpirul és ez utólag nagyon
bosszantotta.</p>
<p class="center">*</p>
<p>Most már nem áltatta magát többet, hanem bevallotta magának,
hogy szereti Klotildot. Szereti oly halálosan komoly, nagy, mély és
egész lényét betöltő szerelemmel, amelynek lehetőségéről azelőtt
sejtelme sem volt. Klotild maga az ő élete. Ha elveszti, akkor vége
mindennek. És rögtön tisztában volt azzal is, hogy mindig így
szerette. Csakhogy a szerelme észrevétlenül lappangott benne, mint
a vér az egészséges ember ereiben. A szerelem mintegy magától
értetődött, de azért betöltötte egész valóját. Tudomást akkor vesz
az ember a véréről, amikor elfolyik.</p>
<p>Beismerte azonban, hogy botorul viselkedett Klotilddal szemben.
Úgylátszik, a nő megkívánja, hogy a tulajdonosa megvédje benne a
tulajdonát. Ő pedig mindig oly biztos volt Klotildban, hogy
fölöslegesnek tartott minden védekezést.</p>
<p>Hirtelen az az ötlete támadt Sándornak, hogy legbölcsebben
cselekszik, ha elutazik egy időre Budapestről. A dolgok mai állása
szerint tartozik ezzel Klotildnak, de önmagának is. Nem
nyugtalaníthatja tovább <span class="pagenum"><a name="Page_44" id=
"Page_44">-44-</a></span> az asszonyt, de nem is alázhatja meg
magát előtte.</p>
<p>Az éjjeli vonattal Abbáziába utazott.</p>
<p>A vasuton nem tudott aludni. Mialatt a vonat sisteregve és
pöfékelve mászta meg a Karszt lejtőit, ő valósággal megmámorosodott
a mult boldog emlékeitől. Ez a mámor nagyszerü és fájdalmas volt.
Jóformán el sem tudta többet hinni, hogy Klotild az övé volt,
annyira az övé. A gondolataiban állandóan ott térdepelt az asszony
lábai előtt és bocsánatot kért tőle, hogy hűvös közönbösség mögé
tudta rejteni ujjongó boldogságát.</p>
<p>Abbáziában kellemetlen meglepetés érte: ott találta Éder bárónét
a bécsi naplopókból összetoborzott törzskarával. Sándor most már
egyszerüen gyűlöletesnek találta az asszonyt, aki oly léha módon
beletolakodott az életébe. Már a szépségében és az elegánciájában
sem hitt. Hiszen ez nem is nő, hanem egy furcsán fölcicomázott,
keményizmu, fehérfogu, szőkehaju semleges lény. A cinikus önzése, a
hóbortja, amelylyel bizonyos divatos külsőségek után veti magát, a
mániákus mulatni vágyása szinte ijesztővé teszik ezt a különös
teremtést.</p>
<p>Kurtán, már szinte gorombán lerázta magáról a kötekedő asszonyt
és a nap nagy részét a lovranai úton bolyongva töltötte. A
magányban veszedelmes kísérője akadt: Klotild. Tavaly ilyenkor két
napig itt voltak és most minden reá emlékeztette Sándort. Talán
ennél a <span class="pagenum"><a name="Page_45" id=
"Page_45">-45-</a></span> fordulónál volt, hogy az egyébként oly
szemérmetes Klotild hirtelen megrohanta és erővel a szájához
tapasztotta ajkát. Most a bájos kaland emléke rohanta meg Sándort.
A szeme nedves lett, a lélegzete elállott… A lelke homályából pedig
tűzoszlopként egy merész és dacos elhatározás csapott föl. Szó
sincs róla, ő nem mond le Klotildról! Honnan is kúszott a lelkébe
ez a nevetséges ötlet? Klotild az övé és az is marad örökre! Elmegy
érte, elviszi magának. Akár akarja az asszony, akár nem. Elviszi
erőszakkal. Ha kell, embert öl érte. Ha kell, meghal vele. De
Klotild nem lehet a másé!</p>
<p>Az acélkemény elhatározás átjárta egész valóját. Most már nem
töprenkedett többet, nem szenvedett és nem félt semmitől. A
fájdalmas nyomás megenyhült a szivén. Szinte jókedvü lett.</p>
<p>A postára ment és a következő táviratot küldte Klotild
címére:</p>
<div class="blockquot">
<p>„Beszélnem kell önnel. Kérem, küldjön értesítést a budapesti
lakásomra, hogy mikor kereshetem föl a holnapi nap folyamán.“</p>
</div>
<p>Később a parkban összetalálkozott megint a bárónéval.</p>
<p>– Nos, gőgös lovag, velünk vacsorázik? – kérdezte Éderné.</p>
<p>– Nem lehet. Az éjjeli vonattal Budapestre kell utaznom.</p>
<p>– Mi dolga ott? <span class="pagenum"><a name="Page_46" id=
"Page_46">-46-</a></span></p>
<p>– Megteszem azt, amit régen meg kellett volna már tennem és
feleségül veszem azt a nőt, akit szeretek.</p>
<p>Klotild első dolga volt, hogy megmutassa a táviratot
vőlegényének.</p>
<p>– Vajjon mit akar tőlem?</p>
<p>Székely megmagyarázta neki.</p>
<p>– Tegnap hirtelen elutazott. Ez azt jelentette, hogy lemond
magáról és félre áll az útjából. Ma hirtelen visszajött megint. Ez
azt jelenti, hogy nem tud maga nélkül élni.</p>
<p>Klotild megszeppenve nézett a tanár szemébe.</p>
<p>– De hiszen, – ő nem szeret, – mondta naiv jóhiszeműséggel.</p>
<p>Székely elmosolyodott, de nem válaszolt. Nem akart cinikusnak
látszani, különben azt mondhatta volna, hogy az Aradyhoz hasonló
férfiak szerelme olyan, mint a mesebeli erdei rém. Ha szólongatják,
akkor nincs sehol. Ha nem gondolnak vele, akkor váratlanul
megjelenik, óriássá növekedvén.</p>
<p>– Beszéljek vele? – kérdezte az asszony.</p>
<p>– Azt hiszem, ezt nem tagadhatja meg tőle, – vélekedett a
tanár.</p>
<p>Több szó nem is esett köztük erről a dologról. Székely kissé
szófukarnak látszott az este és akkor derült csak föl, mikor
Klotild az ebédlőjük berendezéséről kezdett beszélni.</p>
<p class="center">*</p>
<p>Délután négy órakor Sándor benyitott Klotildhoz. <span class=
"pagenum"><a name="Page_47" id="Page_47">-47-</a></span> Kissé
sápadt volt és zavartnak látszott, bár mosolyogni próbált. Az
asszony néma intésére leült és beszélni kezdett. Igy szólt:</p>
<p>– Én napok óta készülök már arra, amit mondani akarok… De amint
most beléptem ebbe a szobába, már tisztában voltam vele, hogy az
előre betanult beszédem kárba veszett… Legjobb volna, ha
kinyithatnám a mellemet és megmutathatnám magának a szívemet…
Klotild, én nagyon beteg vagyok! Eddig nem tudtam, hogy mi a
szenvedés… Most reám jött az élet nagy fájdalma. Kérem, legyen
irgalmas és elnéző, értsen meg és legyen a segítségemre, hogy
megértessem magamat!</p>
<p>Klotild mozdulatlanul ült vele szemben. Mikor Sándor oly
meggyőző hangsúlyozással beszélt a szenvedéseiről, könnycsepp
jelent meg a szemében. Ez a könnycsepp olyan hatással volt a fiatal
úrra, hogy egyszerre neki is nedves lett a pillája. Elfojtott
hangon folytatta:</p>
<p>– Én botorul, kegyetlenül és háládatlanul viselkedtem önnel
szemben. Azt tudom. Elvesztettem a jogot, hogy még egyszer az
útjába álljak. Azt is tudom. Mégis el kellett jönnöm, hogy
megmondjam önnek az igazságot.</p>
<p>Az igazság az, hogy ön nélkül nincs élet. Én semmit sem hiszek
és senkiben nem bízom, önmagamban sem. Tartalmat ön adhat csak az
életemnek, mert ön a jóság, a tisztaság, az ideál. Ha önt
elveszítem, akkor <span class="pagenum"><a name="Page_48" id=
"Page_48">-48-</a></span> örök és reménytelen sötétség vesz körül.
Összetett kezekkel, magamat porig alázva, kérem, térjen vissza
hozzám, Klotild! Ez nem szerelem, hanem több annál, vagy más egyéb:
egy kétségbeesett ember imádsága…</p>
<p>Sándor térdre vetette magát a szőnyegen és átkarolta Klotildot a
székkel együtt, amelyen ült. Az asszony szíve teli volt félelemmel
és szánakozással. Az utóbbi érzése erőt vett a félelmén és halkan
mondta:</p>
<p>– Édes barátom, miért izgatja föl magát ennyire?</p>
<p>Ez a banális mondása meglepte Sándort, akinek lelkében úgy
zúgtak a nagy érzések, mint a harangkongás és az orgonaszó felséges
hangja. Szinte elkeseredetten szorította magához Klotildot.</p>
<p>– Az Istenre kérlek, Klotild, érts meg! Te nem tudod, hogy ki
vagyok… Eddig magam sem tudtam… Most azonban megismertem magamat és
te is meg fogsz ismerni… A szerelem szól hozzád, az ifjúság, a
boldogság… Ha nem hallgatsz reám, akkor tönkre teszed mindakettőnk
életét… Te az én tulajdonom vagy… Nem eresztelek ki többet a
karjaimból…</p>
<p>Klotild egy mozdulatot tett, hogy kiszabadítsa magát az
ölelésből. Ez azonban nem sikerült neki. Ekkor aztán mondott
valamit, aminek hallatára Sándor egyszerre szabadon bocsájtotta.
Nem is szavainak értelme, inkább a hangsúlyozásuk volt rá ilyen
hatással. Józanul, türelmetlenül, kissé szárazon, inkább
bosszankodva, mint szenvedélyesen mondta: <span class=
"pagenum"><a name="Page_49" id="Page_49">-49-</a></span></p>
<p>– Ugyan – eresszen, kérem!</p>
<p>Lángoló arccal a tükörhöz lépett és ösztönszerüen megigazította
a haját. Sándor ott állott mögötte, összekulcsolva remegő ujjait és
szinte megrettenve nézte. Ki ez a nő? Klotild? Az a különös és
lesujtó ötlete támadt, hogy ő egy szörnyü és fantasztikus tévedés
áldozata. Az igazi Klotild régen meghalt vagy elbujdosott és most
egy idegen asszony bitorolja annak külső alakját.</p>
<p>És ebben némileg igaza is volt. Klotild nem volt már az az
asszony, aki néhány hónappal ezelőtt. Lágy és könnyen mintázható
egyénisége mindig annak vonásait viselte, aki rajta tartotta
modelláló kezét. Néhány hónappal ezelőtt még egészen Sándor
művésziesen színes és érzékies lelkének kreatúrája volt. Ujabban
azonban nagy befolyást, nagyobbat, mint maga is hitte, nyert reá
Székely kemény, nyugodt, józan és becsületes akaratereje.</p>
<p>Sándor még egy kísérletet tett.</p>
<p>– Klotild, – mondta, – én tudom, hogy maga lekötötte magát
Székelynek… Ennek is én vagyok az oka! De egy dacosan kimondott szó
kedveért nem teheti tönkre az életünket…</p>
<p>Nem folytathatta azonban, mert kívül megszólalt az előszoba
csengetyűje. Hazajött Klotild édesanyja. Az öregasszony
természetesen nem volt beavatva leányának szívbeli ügyeibe, valamit
azonban mégis sejtett és mostanában minden rokonszenvével Székely
tanár <span class="pagenum"><a name="Page_50" id=
"Page_50">-50-</a></span> pártján állott. Egy ijedt pillantást
vetett Sándorra és Klotildra, azután letelepedett a szalonban.
Ösztönszerüen megérezte, hogy az ő jelenléte hatalmas segítsége
Klotildnak.</p>
<p>Sándor néhány percig még ott ült, azután elbúcsúzott a nőktől.
Az előszobában fogva tartotta Klotild kezét. Valamit akart még
kérdezni, de nem jött ki szó a torkán. Az asszony végül
megsajnálta.</p>
<p>– Sándor, majd írok magának… Talán holnap… Igen, holnap
írok!</p>
<p>A tanár az este tíz perccel korábban érkezett, mint máskor. Egy
pillantást vetett csak Klotild arcára és már tudta, hogy itt minden
rendben van. Egy szóval sem emlékezett meg Arady látogatásáról és a
szándékos hallgatása lezárta Klotild ajkát is.</p>
<p>Jó ideig hallgatagon ültek egymás mellett. Az asszony aztán egy
ösztönszerü és heves mozdulattal egyszerre Székely vállára hajtotta
fejét. Úgy találta, hogy ezen az erős vállon jól esik a pihenés. A
tanár ekkor nekibátorodott és kérdezett valamit. Halk, a
megindultságtól kissé remegő hangon kérdezte:</p>
<p>– Mit gondol, édes Klotild, mikor tartsuk meg az esküvőnket?</p>
<p>– Amilyen gyorsan csak lehet, – válaszolt Klotild.</p>
<p>– Megtettem az összes szükséges előkészületeket. Minden dolgunk
rendben van. A diszpenzációkat is <span class="pagenum"><a name=
"Page_51" id="Page_51">-51-</a></span> megszereztem. Akár holnap,
vagy holnapután is elmehetünk az anyakönyvvezetőhöz…</p>
<p>Klotild hirtelen fölemelte a fejét és maga elé nézett.</p>
<p>– De a lakásunk még nem kész…</p>
<p>– Nem baj! Ha megesküdtünk, elviszem magát utazni. Mire
visszajövünk, az édesanyja felügyelete alatt rendbe jött
minden…</p>
<p>Klotild hirtelen fölemelkedett.</p>
<p>– Holnapután! – mondta.</p>
<p>– Holnapután, – hagyta rá a tanár.</p>
<p>Másnap Sándor hiába várta Klotild levelét. Pedig hogy várta!
Egyebet se tett, csak várt.</p>
<p>Harmadnapra megjött a levél. Sándor jó ideig nem merte
fölbontani. Végül abban állapodott meg, hogy a levél csak kedvező
hírt hozhat neki. Klotild habozása a legrosszabb esetben is azt
bizonyítja, hogy küzködik magában. És egy asszony, aki
küzködik…</p>
<p>A levél így szólt:</p>
<div class="blockquot">
<p class="i2">Kedves barátom!</p>
<p>Értesítem, hogy ma délelőtt tizenegykor megesküdtem Székellyel
és hogy a déli vonattal külföldre utaztam urammal. Köszönti:</p>
<p class="right"><i>Klotild</i>.</p>
</div>
<p>Arady Sándor összegyűrte kezében a levelet és hosszában
elvágódott a szobája padlóján. Esés közben beleütötte fejét egy
szék sarkába. <span class="pagenum"><a name="Page_52" id=
"Page_52">-52-</a></span></p>
<p>A legénye ágyba fektette, Sándor azonban megtiltotta neki, hogy
orvost hívasson. Másnap reggelig mozdulatlanul és álom nélkül
feküdt ágyában. Mindig a padmaly cirádáit nézte. A szíve alig vert,
a keze-lába jéghideg volt. Olykor összeszedte minden energiáját és
keresett valamit, amire érdemes volna gondolnia. De nem talált
semmit. Csak egy gondolat vonzotta némileg: a megsemmisülés
gondolata. Meghalni jó lesz. De ami addig van, az százszorta
rosszabb a halálnál.</p>
<h3>VII.</h3>
<p>A kötelességtudásnak valami homályos és bágyadt érzése tartotta
vissza attól, hogy rögtönösen végezzen magával. Holmi leveleket és
emlékeket kellene még előbb megsemmisítenie és egy-két dolgát
kellene rendbe hoznia. Tudta ugyan, hogy ez babona, de azért mégis
undorodott a gondolattól, hogy hideg szívü és tisztátalan kezü
emberek turkáljanak majdan életének dokumentumai között. Ha már
meghal, véglegesen és mindenestül akar meghalni. Mint azok a keleti
zsarnokok, akik máglyát építettek maguknak a kincseikből és az
asszonyaik testéből.</p>
<p>Egyelőre azonban nem volt annyi lelki ereje, hogy kinyissa a
leveles ládáját és hogy hivatalos emberekkel beszéljen.</p>
<p>Egy hetet töltött el így, tétlenül, fásultan, remény
<span class="pagenum"><a name="Page_53" id=
"Page_53">-53-</a></span> és vágy nélkül, mintha már az elmúlás
előcsarnokában várakoznék. A leveleit nem bontotta fel és
látogatókat sem fogadott. Éder báróné, aki megint a fővárosban volt
és akit mód felett izgatott udvarlójának hideg viselkedése, egy nap
meg akarta látogatni. Sándor azonban őt sem bocsájtotta be. Mit
akar tőle az az asszony, akire csak émelyítő ellenszenvvel tudott
gondolni?</p>
<p>Egy héttel Klotild esküvője után annyira megemberelte magát,
hogy végrendeletet akart csinálni. Felöltözött és inasának nagy
csodálkozására elhagyta a lakását. A közjegyzőt, akit fölkeresett,
nem találta otthon és ekkor lement a Dunapartra sétálni. Lassu
léptekkel ment, egyre attól remegve, hogy valami ismerősével
találkozhatnék. A verőfény vakítóan ragyogott, ő mégis szürkének
látta a világot, mintha mocskos üvegkorong borulna a Duna fölé.</p>
<p>Egy óra múlva haza kívánkozott megint. Mikor fölment a homályos
lépcsőn, egy nő jött vele szemben. Fiatal, szegényesen öltözött
leány volt. Elhaladtak egymás mellett és Sándor már az
előszobájában volt, mikor tudatára ébredt annak, hogy valami édes,
meleg izgalom hevíti a szívét. A fiatal leány, akivel a lépcsőn
találkozott, Klotildra emlékeztette…</p>
<p>A szobájába lépett és ekkor megszólalt odakünn az előszoba
csengetyűje. Röviden, félénken, szakasztott úgy, ahogyan Klotild
szokott csöngetni. Azután az inas feleselő hangja hallatszott.</p>
<p>– Nem lehet, ha mondom! Nem fogad senkit! <span class=
"pagenum"><a name="Page_54" id="Page_54">-54-</a></span></p>
<p>Sándor sietve kinyitotta az előszoba ajtaját. Nem tévedett,
tényleg az a fiatal leány állott künn.</p>
<p>– Engem keres? Jöjjön be, kérem…</p>
<p>Nesztelen léptekkel, alázatosan lehajtott fejjel lépett be.
Tizennyolc, legföljebb húsz esztendős leány lehetett. A ruhája
eléggé elárulta, hogy szegény és hogy vidékről jött. Egy pillantás
meggyőzhette Sándort, hogy semmiképpen nem hasonlít Klotildhoz.
Szénfekete haja van és sötétkék szeme, amely az első pillanatban
ugyancsak feketét mutat. Amellett valamivel nagyobb és erősebb is,
mint Klotild. És mégis van benne valami, ami Klotildot juttatja
eszébe. A mozdulatai. És talán a modora is. Ugyanaz a finom, kecses
lágyság, ugyanaz a habozó, félénk nőiesség.</p>
<p>Még meg sem szólalt és Sándor már is a szívébe fogadta a csinos
és kissé ügyefogyottnak látszó gyermeket. Tudta, hogy az kérni fog
tőle valamit és azt is tudta, hogy ő nem fog tőle megtagadni
semmit.</p>
<p>– Üljön le és mondja meg, hogy mi hozta ide.</p>
<p>A leány elmondta, hogy Arady szülőfalujából való. Tehát
földikéje. A neve Kovács Ilona. Az édesapja irnok volt, – Kovács
Bertalan, – talán tetszett ismerni? Félesztendővel ezelőtt meghalt
és háromszáz koronát hagyott a leányára. Valaki, akinek személyes
köze volt Kovács Ilonához, – egy Huszár nevü ügyvéd, – talán
tetszik ismerni? – megmagyarázta a leánynak, hogy kenyérkereset
után kell néznie és hogy Budapesten könnyüszerrel juthat majd
munkához. <span class="pagenum"><a name="Page_55" id=
"Page_55">-55-</a></span> Levonva örökségéből bizonyos
levonandókat, fölküldte Budapestre, ahol Kovács Ilona szállást
talált egy Hászné nevü zsidóasszonynál, – talán tetszik ismerni?
Úgy látszik, hogy Budapesten be vannak már töltve az összes
állások, mert Kovács Ilona nem tudott keresethez jutni. Igaz, hogy
egy kis főzésen és varráson kivül nem is igen értett semmihez.
Cselédnek ugyan elmehetett volna, de Ilona nem felejtette el, hogy
édesapja irnok volt és nem tudott szabadulni bizonyos
arisztokratikus előitéletektől… A pénzecskéje időközben elfogyott.
Egy hónap óta már a szállását sem tudta megfizetni. Hászné derék
asszonyság volt, magánál is tartotta Ilonát egy jobb jövő
reményében, de enni nem igen adhatott neki a maga szegénységből. És
így Kovács Ilona négy hét óta abból a mindennapi bögre kávéból élt,
amit egy jólelkü szomszédasszony hitelezett neki… Nagy
nyomoruságában fölkereste Arady urat, – akit makacsul méltóságos
úrnak nevezett, – hátha ő, mint földije, kenyérkeresethez
juttatná…</p>
<p>Amikor ennyire jutott elbeszélésében, a zokogás már elfojtotta a
hangját.</p>
<p>Sándor néhány kérdést intézett a leányhoz. Megtudta, hogy annak
semmiféle élő rokona nincs és hogy Budapesten senkit sem ismer a
szállásadóin kívül. A szép gyermek némi tájszólással beszélt,
félénk és panaszosan, vontatott hangon. Egyszerü, jóságos és
némileg ügyefogyott leány benyomását tette. Teljes elhagyatottsága
<span class="pagenum"><a name="Page_56" id=
"Page_56">-56-</a></span> részvéttel töltötte el Aradyt, de azért
kellemesen is érintette.</p>
<p>Mindenekelőtt pénzt adott neki, hogy kifizethesse adósságait
Hászné asszonynál. Meghagyta neki, hogy keresse fel harmadnapra
újból és megígérte neki, hogy addig is gondolkozni fog, hogy mit
tehetne érdekében.</p>
<p>Kovács Ilona könnyek közt mosolygott. A mosolya széppé és
verőfényessé tette egész arcát. Hirtelen megragadta Sándor kezét,
megcsókolta és kisietett a szobából. Ebben a csókban benne volt a
fogadalma, hogy leteszi sorsát Sándor kezébe.</p>
<p>Sándor még jó ideig érezte kezén a fiatal leány ajkának melegét.
Ez a jóleső melegség lassanként általszivárgott egész testén és
édesen megdobbantotta szívét. Maga is elcsodálkozott a különös
változáson, mely rajta végbement. Hogyan is tehetett reá ilyen mély
benyomást a jelentéktelen és hétköznapi kis kaland?</p>
<p>A dolog magyarázata egyszerü volt. Ő olyanformán járt, mint a
magányos rab, akit kis egérke látogat meg tömlöcében. Rettenetes
elhagyottsága véget ért és börtönének hideg homályába beköltözött
az élet szimbóluma. Úgy érezte, életkérdés reá nézve, hogy magához
szoktassa a kis egeret. Ha lesz valakije, akivel gyöngédségét
éreztetheti, akkor lesz miért élnie. Egész lelke most egyetlen
nyitott seb volt, mely fájdalmasan áhitozott a szeretet meleg
balzsama után. A szeretet megjelent előtte, egy bájos, ügyefogyott
gyermekleány képében. A gondolat, hogy a leány életének
legkritikusabb <span class="pagenum"><a name="Page_57" id=
"Page_57">-57-</a></span> pillanatában lépett eléje, szinte
babonássá tette és hálával töltötte el a sors iránt. Most már nem
gondolt többet a halálra.</p>
<p>Ebéd után elment hazulról és nagy sétát tett a budai hegyekben.
Midőn késő délután visszatért, nagy meglepetésére ott találta
Kovács Ilonát a háza előtt. A szemben levő gyalogjárón állott és
láthatólag az ő lakásának ablakaira figyelt.</p>
<p>– Mit csinál itt, kis leány? – kérdezte melléje lépve.</p>
<p>Ilona arca vérvörös lett, mint a tilos dologban tetten ért
gyermeké. Hebegve bevallotta, hogy neki tulajdonképpen nincs is
nappali lakása. Ő csak afféle ágyrajáró Hásznénál. Nem tud magával
mit kezdeni és mivel különben is mindegy, hogy hol tölti el idejét,
tehát dél óta itt lebzselt az utcán. Úgy tett, mint a gazdátlan kis
eb, mely fölkeresi a házat, ahol egyszer egy csontocskát dobtak
neki. Most azonban haza fog menni, mert ilyenkor már elfoglalhatja
helyét a szállásán… S azzal sietve el is ment.</p>
<p>Sándor is fölment a lakására. Ott egyszerre bánni kezdte, hogy
szó nélkül útjára eresztette a leányt. A gyermek, akire ő oly
végtelen, meghatott gyöngédséggel gondol, most egyedül búsúl valami
mocskos konyhazúgban, idegen, durva emberek között. Ennek igazán
nincs semmi értelme. Szerencsére emlékében tartotta Hászné
lakásának címét. Kocsit hozatott és odahajtatott. <span class=
"pagenum"><a name="Page_58" id="Page_58">-58-</a></span> Meg fogja
nézni Ilona szállását. Meg fog róla győződni, hogy tisztességes
asszony-e Hászné.</p>
<p>Hásznét megtalálta a külső Ferencváros egyik nagyon mocskos
házának udvari lakásában. Az asszonyság a konyhában álló mosóteknő
fölé hajolva dolgozott, közbe förtelmes németséggel veszekedett
valami láthatatlan ellenségével, aki rekedt basszushangon válaszolt
neki egy zöld függöny mögül. Arady megjelenése egy cseppet sem
feszélyezte, látogatását határozott bizalmatlansággal fogadta.</p>
<p>– Itt nem lakik semmiféle leány, – mondta. – Három gázgyári
munkásom van, de Kovács Ilonkát nem ismerek. Én tisztességes
asszony vagyok…</p>
<p>E szavaknál egy korhelyképü, fekete ember lépett ki a függöny
mögül. Dagadt pilláju szemével ellenségesen mérte végig a
látogatót. Sándor ekkor egy kis bankjegyet tett le az asztal
szélére. Ez a néma argumentum nagy hatással volt a fekete
emberre.</p>
<p>– Azt a leányt, aki a múlt héten itt lakott, nem hivták azt
Ilonának? – kérdezte az asszonytól.</p>
<p>Hászné azonban úgy emlékezett, hogy az inkább Matild volt… Ennél
többet nem is lehetett belőlük kivenni. Sándor elkedvetlenedve
hajtatott haza. Bizonyosra vette, hogy az ő kis barátnőjének oka
van rá, hogy eltitkolja előtte a lakását.</p>
<p class="center">*</p>
<p>Másnap délután beállított hozzá a fiatal leány. Szakasztott
olyan arccal jött, mint aminővel tegnapelőtt távozott: <span class=
"pagenum"><a name="Page_59" id="Page_59">-59-</a></span>
alázatosan, mosolyogva és meghatottan. Az ő naiv és kedvesen
fontoskodó modorában elmondta, hogy mit csinált a rábízott pénzzel.
Kifizette minden adósságát, cipőcskét vett magának, meg egy pár
olcsó keztyüt. Még maradt is tizenkét forintja, amiből, az ő
számítása szerint, két hétig meg tud élni.</p>
<p>Sándor szórakozottan hallgatta. Majd így szólt hozzá:</p>
<p>– Tudja-e, hogy tegnap este ott jártam Hásznénál?</p>
<p>– Oh! De hisz én már nem lakom ott! És én ezt elfelejtettem
megmondani! És a méltóságos úr hiába fáradozott!</p>
<p>– Ott egyáltalában nem ismerik magát.</p>
<p>Ilona megrettenve nézett Sándorra. A rideg hang, melyen az hozzá
szólott, láthatólag megijesztette és elszomorította.</p>
<p>– Azt mondták, hogy nem ismernek? Ezt bosszúból tehették! Mikor
megtudták, hogy pénzem van, azt akarták, hogy adjam nekik kölcsön…
Nem mertem odaadni, mert tudom, hogy az úr milyen részeges ember…
Akkor nekem estek, összeszidtak és megfenyegettek… Azzal
gyanusítottak, hogy Isten tudja, minő módon szereztem a pénzt…
Elszégyeltem magamat, féltem is tőlük és azért elmentem máshová
lakni…</p>
<p>– Hová?</p>
<p>– Hászné sógornőjéhez, egy Winterné nevü asszonysághoz,
<span class="pagenum"><a name="Page_60" id=
"Page_60">-60-</a></span> aki a gázgyár mellett lakik… Nála háltam
az éjjel, de ott sem maradhatok…</p>
<p>– És miért nem? – faggatta Sándor.</p>
<p>Ilona kissé húzódozott a válasszal. Az arca lángvörös volt.
Végül mégis csak kimondta:</p>
<p>– Azt hittem, hogy Winterné jóravaló özvegyasszony… De – nem az…
Mindenféle urak járnak hozzá. Azt mondta nekem, hogy ne legyek
bolond… De én –</p>
<p>Nem folytathatta tovább, mert görcsös zokogásra fakadt.
Fuldokolva ismételgette:</p>
<p>– Nem, nem, oda nem megyek többet…</p>
<p>Sándor részvéttel szemlélte a gyermeket, akinek alkalmasint már
förtelmesebb megpróbáltatásokban volt része, mint bevallani merte.
Megsimogatta könnyektől nedves kis arcát és gyöngéd érintése olyan
hatással volt Ilonára, hogy az egyszerre megragadta a kezét és
karjához szorította arcát.</p>
<p>– Mentsen meg! – zokogta. – Én nem akarok <i>olyan</i> lenni…
Megesküdtem édesapámnak a halálos ágyán, hogy tisztességes leány
maradok… De mindig a nyomomban vannak, üldöznek, hajtanak… Nekem
nincs senkim, csak ön… Ha ön is elhagy, akkor, – óh, akkor –</p>
<p>A kitörése sokkal szenvedélyesebb volt, semhogy hazug lehetett
volna. Sándor mégis kételkedve fogadta. Azzal máris tisztában volt,
hogy ez az együgyünek látszó <span class="pagenum"><a name=
"Page_61" id="Page_61">-61-</a></span> gyermek sok mindent rejteget
a lelke mélyén, amiről neki nem szabad tudnia.</p>
<p>– Légy nyugodt, kis leány, nem foglak elhagyni, – szólt. – Az a
kérdés, hogyan lehetne téged hamarosan tisztességes helyre,
jóravaló emberek közé hozni?</p>
<p>Ilona elmosolyodott. Nagyon jól esett neki, hogy Sándor
tegezi.</p>
<p>– Tetszik ismerni Kupánét? – kérdezte.</p>
<p>Kupáné a falujabeli tanító özvegye. A fővárosban él, jobban
mondva: nyomorog. Ilona éppen ma találkozott vele… Kupáné
gyermekkora óta ismeri Ilonát. Szivesen adna neki szállást,
említette is, de mostanában ő maga is nagy bajban van, nem tudja
megfizetni a lakását és attól fél, hogy reggelre kiteszik az
utcára…</p>
<p>Sándor kivette pénztárcáját és egy százas bankót tett a leány
elé.</p>
<p>– Itt van. Menjen Kupánéhoz. Fizessék ki a lakást.</p>
<p>Most már biztosra vette, hogy a kis egér csak azért keresi föl
börtöne homályában, azért cincog, táncol és kellemeskedik, hogy
apró kenyérmorzsákat hurcoljon el tőle. Mindegy! A dolog inkább
unalmas, mint bosszantó…</p>
<p>A kis leány hálálkodva elsietett és Sándor az ablakhoz lépett.
Odalenn egy kopott ember állott. Láthatólag várt valakit. Úgy
festett, mint valami züllött művész. Vézna termetü, hosszu haju,
borotvált arcu <span class="pagenum"><a name="Page_62" id=
"Page_62">-62-</a></span> és igen rossz képü legény volt. Széles
karimáju, puha kalapot viselt és galléros köpenyeget. A köpenyege
valamikor barna lehetett, de már rókavörösre kopott.</p>
<p>Ilona most kilépett a kapun és a borotvált arcu hozzá sietett. A
leány egy ijedt pillantást vetett föl az ablakokra, de nem látta
meg Sándort, aki a függöny mögött állott. A türelmetlen mozdulatain
meglátszott, hogy szemrehányásokat tesz az ifjúnak, miért jött ide.
A borotvált arcu is fölnézett az ablakra, aztán kicsinylőleg
legyintett a kezével…</p>
<p>– Tehát ennek a kamasznak kell az én pénzem! – dörmögte Sándor
keserü mosollyal.</p>
<p>Azután ő is kicsinylőleg legyintett. Ezzel a legyintéssel
kitörölte emlékezetéből az egérkét, szövevényes és kicsi
hazudozásaival együtt és kitörülte azokat a beteges és fantasztikus
reményeket is, amelyeket a kis egér váratlan megjelenéséhez
fűzött.</p>
<p class="center">*</p>
<p>A véletlen úgy akarta, hogy még aznap viszont lássa Ilonát.
Este, a gázlámpák már égtek az Andrássy-úton, szembe jött vele a
leány. Ezúttal is a borotvált arcu ifju kísérte. Ilona igen nagy, a
szegényes kék ruhájához semmiképpen sem illő, tollas kalapot viselt
a fején. Amidőn megismerte Sándort, krétafehér lett az arca.
Lehajtott fejjel, lesütött szemmel, visszafojtott lélegzettel ment
el mellette, mint a turpisságon ért iskolás gyermek a tanítója
mellett. A kísérője, akinek arcán meglátszott, hogy jól tudja, ki
legyen a <span class="pagenum"><a name="Page_63" id=
"Page_63">-63-</a></span> szemközt jövő úr, szemérmetlenül a Sándor
arcába nézett. Volt a pillantásában valami a győzedelmes
versenytárs gúnyos részvétéből.</p>
<p>A sors vagy a véletlen alkalmasint meg akarta tréfálni Sándort,
mert másnap megint megmutatta neki a leány arcát. Ezúttal egy
műkereskedés kirakatában ismert rá, egy jónevü festő képén. A
tanulmányfej név alatt kiállított kép Ilona kitünő arcképe volt. A
modell válla és melle egyébiránt meztelen volt a képen.</p>
<p>Sándornak eszébe jutott, hogy a kép révén megtudhatná, hogy
kicsoda tulajdonképpen Kovács Ilona. Bement a boltba és mivel elég
olcsóra tartották, a lakására küldette a képet. Délután magához
hivatott egy magándetektivet, akinek címét ujsághirdetésekből
ismerte és megbízta, hogy szerezzen neki fölvilágosítást a leányra
vonatkozólag. A detektiv megnézte a képet, följegyezte a festő
nevét, megigérte, hogy diszkrétül fog eljárni és elment.</p>
<p>Két nappal későbben Arady Sándor már megtudott mindent, amit
tudni akart.</p>
<p>Kovács Ilonának Schmidel Ilona volt a neve. Árva volt és tényleg
Arady falujában született. Az apja nem volt irnok, hanem
lakatos-mester. Tíz hónap óta lakott a fővárosban. Egy ideig abból
élt, hogy mint modell járogatott festők és szobrászok műtermébe.
Szinésziskolában is tanult, de csak rövid ideig, mivel nem volt
semmiféle tehetsége. Elmult télen egyik operett-színházban
<span class="pagenum"><a name="Page_64" id=
"Page_64">-64-</a></span> statisztált, onnan elvitte egy vén
bankár. A bankárral azonban két-három nap mulva már
összekülönbözött. Azóta egy Garai Alfréd nevü emberrel élt közös
háztartásban. Egy hónapos szobában laktak, ugyanabban a
ferencvárosi házban, ahol a több ízben említett Hászné is lakott. A
szóban forgó Garai Alfréd hirlapírónak mondta magát, bár sohasem
dolgozott lapnál. Egyébként rovott előéletü ember volt, akit
állandóan szemmel tartott a rendőrség, mint veszedelmes zsarolót. A
tudósítás arról is megemlékezett, hogy Ilona és a kedvese nem éltek
valami jó egyetértésben. Kétízben már el is váltak egymástól és
nevezetes, hogy mindig Garai hagyta ott a leányt. Később azonban
megint csak összekerültek valahogyan.</p>
<p>Ennyiben volt az irott jelentés. Sándor végig olvasta, azután
darabokra tépte és a papirkosárba dobta. A tanulmányfejet azonban,
mint egy furcsa és némileg tanulságos kis kaland emlékét, a
dolgozószobája falára akasztotta. A kép egyébként határozottan jó
volt.</p>
<h3>VIII.</h3>
<p>Biztosra vette, hogy nem fogja többet látni a kis egeret. Az
megriadt lábának toppanásától és mostanában más éléstárt kerülget,
kecses szemérmetlenséggel. Annál többet szemlélgette azonban a
dolgozószobájában függő arcképét. A portrait annyira jó volt, hogy
<span class="pagenum"><a name="Page_65" id=
"Page_65">-65-</a></span> szinte megmagyarázta neki a különös leány
egyéniségét, jobban, mint maga az élet. A művész jól lehetett
diszponálva, amikor vászonra vetette és a leány, a hosszu ülések
alatt elfásulva, leejtette arcáról az álarcot. Finom metszésü ajka
körül ott ült a ravaszság vonása. Az alázatos furfang, amely a
gyönge és sokat üldözött állatok fegyvere. A megható leányos
alattomosság, amely megjelenik Hamupipőke arcán, mihelyt hátat
fordít neki a gonosz mostoha. Arcának ezt a vonását megmagyarázta
és enyhítette szemének kifejezése. Szép és értelmetlen szemében ott
vibrált a rémület, amellyel az élet brutalitása az egyűgyü
gyermeket eltöltötte. És Sándor – miközben a képet szemlélte – úgy
érezte, hogy se joga, se oka nincs neheztelni a leányra. Az olyan
volt, amilyenné nevelték. Nevelője volt a társadalom, a férfiak
társadalma. Ahány férfit megismer az ilyen gyermek, az mind a
zsarolók tipusához tartozik. Az egyik, akit szeret, pénzt zsarol
tőle; a másik, a vén bankár, akit gyűlöl, élvezetet. Ő maga is,
Arady Sándor, meg akarta zsarolni. A gyöngédségét akarta. Hiszen ha
valóban számító volna ez a szép leány, akkor nem volna egy züllött
kalandor cselédje, hanem selyemben, csipkében járna.</p>
<p>Igy beszélt Sándorhoz a tanulmányfej. Egy-két hét mulva megszűnt
beszélni. Akkor már az attasé legénylakásának megszokott és
közömbös színfoltjává lett, amely épp oly néma volt, mint a többi
kép, szőnyeg, bútor, amely a szobákat megtöltötte. <span class=
"pagenum"><a name="Page_66" id="Page_66">-66-</a></span></p>
<p>Ekkor, egy verőfényes reggelen, váratlanul megjelent nála a kép
eredetije. Az inas, aki ismerte, tapintatos akart lenni és szó
nélkül beeresztette a fogadószobába. Ilona megállott az ajtó
mellett. Mosolygott, de a szeme könyes volt. Meglátszott rajta,
hogy örül is, hogy itt lehet, de fél is.</p>
<p>Sándor derült fölénynyel lépett eléje.</p>
<p>– Nos, kisleány, – kérdezte, – Garai urnak pénzre van
szüksége?</p>
<p>A leány nem válaszolt, de nem is lepődött meg Garai nevének
hallatára.</p>
<p>Sándor kivette a pénztárcáját.</p>
<p>– Mennyi kell? Szóljon bátran! Adok, ha nem kér nagyon
sokat.</p>
<p>Ilona ekkor kinyitotta a kis bőrtáskát, amelyet a kezében
tartott és kivett belőle egy levélborítékot. A boritékban jókora
csomó összegyűrt bankjegy volt. Azt megmutatta Sándornak.</p>
<p>– Nem azért jöttem, – mondotta. – Nekem van pénzem.</p>
<p>– Hát miért jött?</p>
<p>A leány lehajtotta a fejét.</p>
<p>– Látni akartam…</p>
<p>Úgylátszik, ezúttal valami nagyobbszabásu tervet eszelt ki, –
gondolta Sándor magában. Majd fönnszóval kérdezte:</p>
<p>– Mit csinál Garai úr? <span class="pagenum"><a name="Page_67"
id="Page_67">-67-</a></span></p>
<p>A leány a bankjegyeit simogatta, miközben makacsul
lecsüggesztette a fejét.</p>
<p>– A mult héten érte jött két titkos rendőr, – mormogta halkan. –
Azóta nem jött többet haza.</p>
<p>– Kellemetlen kaland, – mondotta Sándor, aki mindenképpen meg
akarta őrizni cinikus jókedvét. – És vajjon miért különbözött össze
Garai úr az államrendőrséggel?</p>
<p>Ilona most fölemelte a fejét és egyenesen a Sándor szeme közé
tekintett.</p>
<p>– Zsaroló levelet írt az öreg Berger úrnak… Berger azelőtt
kitartott engem… Garai azzal fenyegette meg, hogy kiteszi az
ujságba és megírja a feleségének, ha nem küld pénzt… Ezért csukták
be… Nekem aztán Berger úr elküldte ezt a pénzt…</p>
<p>Ezt nyugodtan, száraz hangon mondotta. Sándor egy kis undorodást
érzett. Sarkon fordult, az ablakig ment, majd újból visszajött és
megállott a leány előtt.</p>
<p>Most vette észre első ízben, hogy Ilona fiatal homlokán, a két
szemöldök között, különös, ferde redő vonul el. Olyan szánalmas
volt ez a korai redő, mint a repedés a drága sèvresi műremeken.</p>
<p>– Mondja, Ilona, miért jött tulajdonképpen hozzám? –
kérdezte.</p>
<p>A leány makacsul hallgatott.</p>
<p>– Azt akarja, hogy szabadítsam ki kedvesét a börtönből? Ugy-e,
nagyon szereti azt az embert?</p>
<p>– Nem szeretem és sohasem szerettem… Akkor <span class=
"pagenum"><a name="Page_68" id="Page_68">-68-</a></span> volna jó
dolgom, ha sohasem szabadulna ki többet…</p>
<p>Sándor csodálkozva mérte végig a leányt.</p>
<p>– Nem szereti? Hát akkor miért volt a kedvese?</p>
<p>Ilona vállat vont, de nem válaszolt. Sándor az órát nézte.</p>
<p>– Nézze, Ilona, nekem most sürgős dolgom van…</p>
<p>– Igen, megyek, – mormogta a leány. Majd hozzátette: – Ugy-e, ne
jöjjek ide többet?</p>
<p>– Ne jöjjön. Ha szüksége lesz valamire, ha pénzt akar, írjon
bátran…</p>
<p>A leány némán bólintott a fejével. Az ajtóig ment, ott ráhajolt
a kilincsre, majd térdre esett és fuldokolva zokogni kezdett.</p>
<p>Sándor nem sietett hozzá, hanem cigarettára gyujtott és
nyugodtan várta, amíg véget ér a roham. Nem volt benne egészen
bizonyos, hogy komédiázik-e a kis egér, vagy őszinte könnyeket
hullat-e.</p>
<p>– Miért sír? – kérdezte később. – Hiszen nem bántja senki?</p>
<p>– Nem, – válaszolt Ilona a síró gyermekek szepegő hangján, –
nem, ön nem bántott. Ön az első ember, aki mindig jó volt hozzám…
Ha önre gondolok, akkor mindig napfény esik a lelkemre… És mégis
csalom önt, hazudozok önnek… És kiért teszem? Egy emberért, akitől
úgy irtózom, mint a vadállattól… Ha jókedve van, akkor kigúnyol… Ha
<span class="pagenum"><a name="Page_69" id=
"Page_69">-69-</a></span> rosszkedvü, akkor bottal ver… Első naptól
fogva mindig fájt a szívem, ha önre gondoltam… Szerettem volna
eljönni, letérdepelni a küszöbén és mindent elmondani, aztán
elmenni, meghalni a Dunában… De nem tettem meg… És most is úgy fáj
a szívem! Nem tudom, mi van velem. Szeretném, ha eltiporna…</p>
<p>Mialatt beszélt, a térdein odakúszott Sándorhoz és odasímult
lábához. Alázatosan, szenvedélyesen és forrón. Ez az odatapadása
ékesebben szóló és meggyőzőbb volt, mint a beszédje.</p>
<p>Valahogyan megtalálta Sándor kezét, azt magához ragadta és
beletemette nedves kis arcát. Mivel Arady nem vonta vissza a kezét,
a leány nekibátorodott és így szólt:</p>
<p>– Most mindent elmondok!</p>
<p>– Mit akar elmondani?</p>
<p>– Mindent!</p>
<p>Mélységes csend lett a szobában. Jó ideig tartott, míg meg mert
szólalni. Sándor kezét fogva, arcát elrejtve, az izgalomtól
rekedtes hangon beszélt. Megérzett a hangján, hogy egy nagy és mély
érzés kényszere alatt beszél. Rövid életének történetét mondta el.
Szárazon, szinte rideg objektivitással. A fehér egérke története
volt, amely csatornák iszapján átsurranva cseni össze eleségét.
Ennek a csatornának rettenetes, sötét és fantasztikus kiágazásai
vannak. Olykor valami halvány világosság dereng a szomoru
homályban. A fehér egérke azt hiszi, hogy rést talált a verőfényes
és tiszta <span class="pagenum"><a name="Page_70" id=
"Page_70">-70-</a></span> világba. De odafenn egy-egy goromba
cipősarok dobbantása újból és újból visszakergeti. Az egérkének
nincs helye a napfényben.</p>
<p>Elhallgatott. Homlokát most már a szőnyeghez szorította.
Hangosan és nehezen lihegett.</p>
<p>Komédia ez, vagy igazság? Lehet, hogy egyik sem. Lehet, hogy a
zavaros lelke mélyén megmozdult valami, ami fölött neki magának
sincs hatalma. Ez a valami talán a leány tudtán kívül és akarata
ellenére tör Sándor felé. Ezt a valamit, ami tiszta maradt
iszapágyában is, egykor, kisleány korában, az édesanyja csókolta a
lelkébe.</p>
<p>Mi a jóság, mi a gonoszság? A puhalelkü gyermekleánynál külső
sugallat eredménye. Ha rongyemberek akarata állati sorba tudta
sülyeszteni, miért nem emelhetné föl emberi sorba a tiszta és erős
akarat?</p>
<p>Most, hogy Sándor nem látta az arcát, szinte megdöbbentően
emlékeztette megint Klotildra. Lágy és forró odaadása, amellyel
beletemetkezik egy nagy érzésbe, minden hangja és mozdulata a
Klotildé. Valami különös, szomoru ötlete támadt Sándornak. Ennek a
gyermeknek a testében Klotild lelki ikertestvére él. A gyöngytiszta
lelket az élet brutális szeszélye száműzte a tisztátalan testbe.
Most ráismert a maga mesterére és kétségbeesetten kiáltozik hozzá
segítségért. Vajjon elhagyhatja-e?</p>
<p>Forró szánalom szállotta meg szívét. Kezébe vette a leány állát
és gyöngéden fölemelte arcát. <span class="pagenum"><a name=
"Page_71" id="Page_71">-71-</a></span></p>
<p>– Hallgass reám, Ilona. Akarod a kezembe tenni a sorsodat?</p>
<p>A leány hirtelen térdre emelkedett. Homlokáról eltünt a félszeg
redő. Egész arca csupa édes verőfény volt.</p>
<p>– Jegyezd meg jól, amit mondok, – folytatta Sándor halkan. – Nem
tartalak sem jónak, sem rossznak. Annak tartalak, ami vagy: oktalan
és boldogtalan gyermeknek. Ha kezembe adod sorsodat, akkor emberhez
méltó életet biztosítok neked. Nem akarok tőled semmit, sem most,
sem a jövőben. Csak egyet kívánok: soha, semmi körülmények között
nem szabad hazudnod…</p>
<p>Ilona válasz helyett megcsókolta Sándor kezét.</p>
<p>– Most kelj föl, ülj oda és hallgass reám, – folytatta Sándor. –
Meg kell egyet-mást beszélnünk…</p>
<p>Mialatt a közeljövőre vonatkozó terveit közölte vele, a leány
szemben ült vele és egy pillanatra sem vette le róla tekintetét. A
szeme teli volt mosolygó verőfénynyel, túláradó gyöngédséggel,
fanatikus rajongással.</p>
<h3>IX.</h3>
<p>Amit Ilona egyik látogatása alkalmával Kupánéról, a falujabeli
tanító özvegyéről mondott, az történetesen igaz volt. Az asszony a
fővárosban élt, természetesen nagy nyomorúságban. Egy vakmerő
álomkép <span class="pagenum"><a name="Page_72" id=
"Page_72">-72-</a></span> csábította Budapestre: szobaurakat akart
tartani és főzni akart. Kitünt azonban, hogy ilyenféle vállalkozás
is csak tőkepénzeseknek való. Kupánénak soha életében nem volt
annyi pénze, amennyibe egy többszobás lakás negyedévi házbére
kerül. Igy tehát méltán hihette, hogy az Ur meghallgatta az ő hő
imáit és csodát művelt, midőn Arady Sándor urat arra ösztönözte,
hogy béreljen csinos utcai lakást a Ferencvárosban, rendezze be az
utolsó szögig és ültesse be oda az öregasszonyt és Ilonát. A ház
többi lakói első naptól fogva tisztában voltak vele, hogy Ilona
Arady kedvese. Kupáné erre vonatkozólag nem alkotott magának
véleményt. A sok nyomorúság, amelyben már része volt, sokkal
símulékonyabbá tette a derék asszonyt, semhogy megengedte volna
magának az önálló gondolkozás fényűzését.</p>
<p>Sándor akkoriban szakított összes fővárosi ismerőseivel és így
maradt fölös ideje, hogy Ilonával foglalkozzék.</p>
<p>Az volt a terve, hogy mindenekelőtt ki fogja építeni Ilona
nagyon is hiányos nevelését. Azután valami gyakorlati mesterségre
fogja taníttatni – talán a gépírásra, vagy a könyvelésre, – hogy
megkereshesse a maga kenyerét. Később talán férjhez is fogja adni,
egy tisztességes szegény emberhez. A tisztességes ember alatt
valami kishivatalnokot értett, aki elég jellemtelen arra, hogy a
hozománya kedvéért feleségül vegye, de másrészről elég jellemes
arra, hogy a házasságában megbecsülje Ilonát. <span class=
"pagenum"><a name="Page_73" id="Page_73">-73-</a></span></p>
<p>Egyelőre egész kis tantervet dolgozott ki a leány számára. A
tanításra ő maga vállalkozott. A nevelési programjával azonban
hamar megakadt. A leány értelmesnek látszott, sőt teli volt játszi
elmésséggel, a lelki önfegyelmezéshez azonban nem volt tehetsége és
a rendszeres munka elfárasztotta és elszomorította. Miután egy
ideig megható buzgalommal küzdött a saját szórakozottsága ellen,
egyszerre csak kibujt az iga alól. Sándor azon vette észre magát,
hogy a leckeórákból társalgási órák lettek. Ez órák alatt a
növendék fecsegett, a tanár pedig hallgatta, még pedig nagy
élvezettel. Valamihez azonban mégis volt kedve a leánynak: a
zenéhez. A lelke teli volt harmóniákkal és a nótázás veleszületett
képessége volt. Meglepő gyorsan tanult meg zongorázni és midőn
Sándor egyszer egy gitárt küldött neki ajándékba, néhány nap mulva
már úgy megbarátkozott ezzel a hangszerrel is, hogy elpengethette
rajta nótáihoz a kíséretet.</p>
<p>Sándor akkoriban valóságos csömörrel gondolt az időre, melyet a
fővárosi szalonokban töltött. Maga sem értette, hogyan lelhette
kedvét az úgynevezett jó társaság üres és hazug szórakozásaiban.
Most az ideje javát a könyvei között töltötte és jóformán nem is
érintkezett mással, csak kis védencével. Ez az életmódja nagyon is
inyére való volt. Ő tulajdonképpen nem volt társas lény, csak
diplomáciai foglalkozása kényszerítette bele a banális forgatagba.
Most végül magának élhetett. Ilona mindennap délelőtt bekopogtatott
<span class="pagenum"><a name="Page_74" id=
"Page_74">-74-</a></span> hozzá. Sándor le akarta erről szoktatni,
de a leány szép szerével kifogott rajta. Eleintén mindig azzal
állított be, hogy még egyszer és utóljára jön. Azután mindennapos
lett és Sándor most már nélkülözte volna, ha elmarad. Délután
viszont a fiatal úr kereste föl.</p>
<p>A vak is láthatta, Sándor pedig ilyen dolgokban nem volt vak,
hogy a fiatal leány szereti pártfogóját. A szeméből, minden
pórusából árad feléje a gyöngéd tűz. A női szemérmetesség, melyet
eddigelé nem igen ismert és amely Sándor hatása alatt fejlődött ki
benne, tartja vissza attól, hogy a nyakába, vagy a lába elé vesse
magát. Az állandó édes martirium, melyet magára kényszerít,
meleggé, széppé és szinte leányossá teszi. Igaznak kell lenni, hogy
a nő minden szerelmében újjá születik és visszanyeri lelke
érintetlenségét. Ilonát egyébként nem érdekli semmi, ami nincs
összefüggésben Sándorral. És hihetetlen sejtőképessége van, ha
arról van szó, hogy kitalálja Sándor gondolatait. A modorán, sőt a
külsején is nagy, a fiatal úrra nézve igen kellemes változás megy
végbe. Tudja, hogy pártfogója szakértő a női öltözködés terén,
szakít régebbi izlésével és feltünő egyszerűen, de egyéni
stilusérzékkel és körmönfont elegánciával kezd öltözködni.</p>
<p>Akkoriban esett, hogy a véletlen megint összehozta Sándort
Klotilddal. Az attasénak valami hivatalos dolgában Bécsbe kellett
mennie és a vasuti kocsiban találkoztak össze. Az asszony kísérő
nélkül utazott. Két idegen ember volt rajtuk kívül a kocsiban.
<span class="pagenum"><a name="Page_75" id=
"Page_75">-75-</a></span></p>
<p>Klotild minden elfogódás nélkül nyujtott neki kezet. Azt mondta,
hogy ő most vidéken lakik, a második vasuti állomáson Budapesttől.
Az édesanyját volt meglátogatni és most hazamegy az urához.
Egyébként gyakran szoktak berándulni a fővárosba.</p>
<p>Klotild már le is szállott megint a vonatról, mikor Sándor
számot adhatott magának a benyomásról, melyet az asszony rá tett.
Ez a benyomás nem volt sem mély, sem fájdalmas. Úgy találta, hogy
Klotild megváltozott, úgy külsejében, mint lényegében. Valami
vidékies, kissé közönséges nyugalom és bátorság jellemezte.
Meglátszott az asszonyon, hogy gondok és szenvedélyek nélkül él és
hogy ambiciója anyagi dolgok felé fordult. Bizonyos, hogy jeles
háziasszony. Szinte érthetetlen és némileg kómikus volt előtte a
gondolat, hogy nemrégiben meg akarta magát ölni ezért a derék és
jelentéktelen asszonyért. Vajjon mit is szeretett rajta? Még nem
érte el Bécset és már úgy vélekedett, hogy megtalálta a választ
erre a kérdésre.</p>
<p>Ő Klotildban nem annak egyéniségét, hanem azt a női ideált
szerette, melyet ő maga konstruált meg magának, a szerelmes férfi
alkotó erejével. Ezt az ideált, saját egyéniségének női
kiegészítőjét, ő mintegy rákényszerítette Klotildra, elhitette
vele. A szerelmes asszony puha és könnyen formálható lelke pedig
magába fogadta és tőle telhetőleg alkalmazkodott hozzá. Amint
eltávoztak egymástól és megszünt a kölcsönös sugalló erő, a Klotild
lelkébe ültetett ideál elvesztette <span class="pagenum"><a name=
"Page_76" id="Page_76">-76-</a></span> támasztékát, szétolvadt és
elformátlanodott, mint napfényben a hóember. A katasztrófa, mely
kis híján Sándor életébe került, nem volt egyéb, mint az ideál
pusztulása okozta gyász és rémület. Az ideál azonban elpusztult és
Klotild elvesztette azt, ami őt Sándor szemében értékessé tette. Ma
már nem is volt az az asszony, akit Sándor valamikor szeretett,
csak annak külső maszkját viselte. A kis Kovács Ilona tényleg
jobban hasonlított a régi Klotildhoz, mint maga a mai Klotild.
Sándor, érzelmi életének titokzatos alkotó erejével a leány
egyéniségében modellálta újra az ő ideálját, férfi mivoltának
asszonyi kiegészítőjét. És ma már csak Kovács Ilona vonzotta és
érdekelte őt testileg és lelkileg.</p>
<p>Bécsben, a Graben-en, Sándor összetalálkozott Éder bárónéval. A
szép asszony egy igen arisztokratikus külsejü dragonyoskapitány
kíséretében volt. A báróné megállította Sándort. Ez az ember,
hosszu szalon-gyakorlatában talán az első, akivel nem tudott
tisztába jönni, állandóan érdekelte és izgatta. Olykor már-már
azzal is gyanúsította magát, hogy szerelmes az attaséba. Kezet
fogott vele és félig gúnyosan, félig gyöngéden mosolygott reá.</p>
<p>– Mikor lesz az esküvője? Vagy megvolt már? – kérdezte.</p>
<p>Sándort szerfölött meglepte a furcsa kérdés.</p>
<p>– Az én esküvőm? Hát én meg fogok házasodni?</p>
<p>– Egész Budapest erről beszél! <span class="pagenum"><a name=
"Page_77" id="Page_77">-77-</a></span></p>
<p>– És kivel házasít össze egész Budapest?</p>
<p>– Azzal a leánnyal, a nem tudom hogy hívják Ilonával… Szóval, az
ön kis kedvesével!</p>
<p>Sándor igen izléstelennek találta az ötletet.</p>
<p>– A báróné bizonyára tréfál. Örülök a jókedvének és ajánlom
magamat.</p>
<p>Éderné fogva tartott Sándor kezét, bár a dragonyosa, aki
tüntetve távol tartotta magát, meglehetősen fanyar arcot
vágott.</p>
<p>– Nem akartam megsérteni, – szólt Éderné. – Én csak azt
ismétlem, amit Budapesten beszélnek. Lehet, hogy pletyka az egész,
vallja be azonban, hogy az ön mostani életmódja valószínűvé teszi a
pletykát.</p>
<p>Sándor mosolygott, a budapesti naplopók fantáziája azonban
jobban bosszantotta, mint maga is be akarta magának vallani.</p>
<h3>X.</h3>
<p>A szép báróné csípős megjegyzésének az lett az eredménye, hogy
Sándor gondolkozóba esett. Belátta, hogy változtatni kell az
életmódján. A kis leány valóban nagyobb helyet foglalt el életében,
mint amekkora a józanság törvényei szerint megillethette. Ilyenféle
gondolatai azonban nem akadályozták meg abban, hogy Budapestre
érkezvén, sürgősen föl ne keresse Ilonát. A leányt nem találta
otthon. Kupáné azt mondta, hogy <span class="pagenum"><a name=
"Page_78" id="Page_78">-78-</a></span> a templomba ment, de néhány
perc mulva itthon lesz megint. Mialatt Sándor a kis nappaliban
várakozott, amely fogadószoba és ebédlő is volt, unalmában játszani
kezdett az asztalon álló kis mahagoni dobozzal. Néhányszor
megfordította a kis zárban a kulcsot, majd kinyitotta a doboz
födelét. A dobozban fölbontott levél feküdt. Férfi-írás.
Elolvasta.</p>
<div class="blockquot">
<p class="i2">Kedves Ilonkám!</p>
<p>Holnap délelőtt tizenegy órakor megvárlak a Ferenciek bazárjának
udvarán. Hozd oda azt, amit igértél. Biztosan elvár:</p>
<p class="right"><i>Alfréd</i>.</p>
</div>
<p>Alfréd: Garai Alfréd. Ilona hajdani kedvese…</p>
<p>Sándor felszökött helyéről, mintha fejbe ütötték volna. Mi ez? A
régi mocsok kitör a csatornából és beleömlik az ő életébe? Harag és
undorodás fogta el.</p>
<p>Két perc mulva megjött Ilona. Jókedvü és bájos volt, mint
mindig. Midőn megpillantotta pártfogóját, boldogan felsikoltott és
hozzá szaladt.</p>
<p>– Óh, csakhogy megjött! Csakhogy megjött! – ismételgette,
miközben rózsás arcát Sándor karjához szorítota.</p>
<p>– Hogy telt el az idő, míg oda voltam? – kérdezte Sándor.</p>
<p>– Sehogy sem! Nem csináltam semmit, csak vártam, vártam…</p>
<p>– És most honnan jösz? – faggatta Sándor mosolygó szájjal, de
dühösen lüktető szívvel.</p>
<p>– A templomban voltam. Imádkoztam. Tegnap <span class=
"pagenum"><a name="Page_79" id="Page_79">-79-</a></span> azt
olvastam, hogy vasuti baleset volt valahol és gyerekes félelem
fogott el…</p>
<p>Ezt verőfényes mosolylyal mondta.</p>
<p>– Megállj csak! – szólt Sándor. – Én az imént a Ferenciek bazára
mellett hajtattam el és úgy rémlett, mintha láttalak volna belépni
a kapun…</p>
<p>Ilona egy pillanatra sem vesztette el mosolygó nyugalmát.</p>
<p>– Jó látta! Mise után bementem a bazárba, hogy a varrónővel
beszéljek. Találtam egy új varrónőt, nagyon ügyes és egy cseppet
sem drága…</p>
<p>A leány megfogta a kezét, hogy arcához vonja. Sándornak azonban
hirtelen a fejébe szökött a vére. Szó nélkül ellökte magától Ilona
kezét. A leány arca elfehéredett. A rémülettől tágra nyitott
szemmel nézett a pártfogójára.</p>
<p>– Mi történt? Valami rosszat beszéltek rólam? Talán Kupáné? –
hebegte zavartan.</p>
<p>Sándor nem válaszolt, hanem sarkon fordult és elment. A haragja
hamarosan elmult, de aztán nagy levertség vett rajta erőt. Úgy
érezte, hogy romba dőlt minden, amit hónapokon át épített.
Ingoványra épített. Ostobaság volt. De mi lesz ezután? Erre a
kérdésre hiába kereste a választ.</p>
<p>Alkonyatkor tépelődve ott feküdt még dolgozószobája nagy
kerevetén. Akkor végül meghallotta a halk neszt, amelyre a második
énje (az, amely nem törődött első énjének elhatározásaival) már
régóta hegyezett <span class="pagenum"><a name="Page_80" id=
"Page_80">-80-</a></span> fülekkel leselkedett. Valaki belépett az
előszobába és miután suttogó hangon néhány szót váltott a
legényével, bejött a lakásba. Most lábujjhegyen közeledett hozzá.
Most letérdepelt a kerevet mellé, majd lefeküdt a padló szőnyegére.
Csendesen és alázatosan, egy ellenállhatatlan vonzerőnek
engedelmeskedve, mint a kutya, amely tudja, hogy a gazdája meg
fogja büntetni és mégis odakullog a lábaihoz.</p>
<p>Egyikük sem beszélt egy szót sem. Nem is látták egymást, de
hallották egymás lélekzetét.</p>
<p>Már egészen beesteledett, mikor Sándor hirtelen fölült a
kereveten.</p>
<p>– Mit csináljak most már veled? – kérdezte.</p>
<p>A leány megmozdult, közelebb kúszott és odatapadt a
kerevethez.</p>
<p>– Amit akar, – mondta.</p>
<p>Aztán hirtelen és szinte jókedvü élénkséggel kiáltotta:</p>
<p>– Verjen meg! Igen, verjen meg!</p>
<p>Sándor kedvetlenül intett neki, hogy hallgasson, Ilonából
azonban csak úgy dőlt a szó.</p>
<p>– Megérdemlem, hogy megüssön, mert megint hazudtam. Azt hiszem,
a hazudozás már benne van a véremben és én soha sem fogok róla
letenni… Már gyermekkoromban is boldog voltam, ha félrevezethettem
az embereket… Önnek is sokszor hazudtam már. Pedig olyankor úgy
érzem, hogy nem is önt bántom, hanem magamat, mert fáj a szívem, de
azért mégis <span class="pagenum"><a name="Page_81" id=
"Page_81">-81-</a></span> megteszem… Jó volna, ha megütne, bottal
ütne és a hajamnál fogva vonszolna… Megérdemlem, ön nem is hiszi,
mennyire megérdemlem!</p>
<p>Furcsa, de való, hogy mindezt valami boldog extázisban mondta. A
szeme szinte világított a homályban. Volt is oka örülni, mert női
éleslátásával megértette Sándor viselkedéséből, hogy az jobban
ragaszkodik hozzá, mint eddigelé remélni merte volna.</p>
<p>– Mi van hát azzal a fickóval? – kérdezte Sándor nyers
hangon.</p>
<p>Ilona vállat vont. Az egész dolog láthatólag nem okozott neki
sok gondot.</p>
<p>– Semmi! Utálom, de félek tőle. Pénzt akart és ma is odaadtam
neki, ami volt. Ha nem verik agyon valahol vagy nem csukják el,
mindenemet el fogja vinni, mert én nem tudok vele ellenkezni.</p>
<p>– Félek tőle! – ismételgette.</p>
<p>Többet nem tudott mondani.</p>
<p>Időközben sikerült arcát Sándor arcához szorítania. A forró
szája megkereste, megtalálta és szomjasan a birtokába vette Sándor
ajkát. És annak nem volt annyi ereje, hogy elhárítsa magától a
mámoros, tisztátalan és fájdalmas csókot.</p>
<p>– Nem haragszik már, ugy-e? – kérdezte később könnyedén és
mosolyogva a leány.</p>
<p>Sándor nem haragudott már reá. De önmagát egy kissé megvetette.
<span class="pagenum"><a name="Page_82" id=
"Page_82">-82-</a></span></p>
<h3>XI.</h3>
<p>Ilona önként és erősen megfogadta ugyan, hogy semmi körülmények
között nem fog többet szóba állani Garaival, de azért a rosszképü
legény állandóan ott keringett a lakása körül, mint a fülesbagoly a
galambduc körül. Láthatólag nem igen félt Sándortól. Ha véletlenül
összetalálkozott vele a ház előtt, kihívóan és gúnyosan szegezte
reá ragadozómadár szemét.</p>
<p>A láthatatlan ívek, amelyeket a makacs ellenség körülöttük vont,
végre is nagyon idegessé tették Sándort. Sokkal gőgösebb volt,
semhogy bevallotta volna magának az igazságot, de azért mégis csak
Garai hatása alatt határozta el, hogy külföldi útra indul a
kedvesével.</p>
<p>Ilonát boldog mámorba ejtette az utazás gondolata. Ő persze
sohasem járt még külföldön és roppantul vágyott megismerni a
világot. Midőn megtudta, hogy Olaszországba fognak menni, trillázni
kezdett örömében, mint a pacsirta. Olaszország mint az örök tavasz
boldog hazája élt az ő gyermekes fantáziájában és valóságos mignoni
epedést érzett narancsligetei után. Az utazási láza hamarosan
átragadt Sándorra is. Meg volt róla győződve, hogy Ilona naiv és
fogékony lelkén keresztül újból fogja élvezni Itália minden
szépségét.</p>
<p>Az utazás azonban mind a kettőjükre nézve csalódással
<span class="pagenum"><a name="Page_83" id=
"Page_83">-83-</a></span> járt. Olaszország nem tudta beváltani
azt, amit Ilonának igért és a szennyes valóság kiábrándította
aranyos álmaiból. Jókedvűen, de a szívében hűvös közömbösséggel
vitette magát városról városra. Semmi sem lepte meg és semmin sem
csodálkozott. A városok mind egyformák voltak az ő szemében és a
képtárak és szoborgyüjtemények fárasztották. Velencére azt mondta,
hogy nagyon furcsa hely. A palotákon csak a korhadást látta és a
lagunák melanchóliája elkedvetlenítette. Az ő lelke csak erős és
primitiv hatásokra reagált. A naplementét, ha bíborosra festette az
eget, szépnek találta és népünnepek lármás fölvonulásában
gyönyörködött. A lagunák finom aranyszíneit azonban nem látta meg
és a Giudecca gyöngyszínü párájából hangzó méla gondolás-kiáltást
nem hallotta meg. És nem is tudta követni Sándort, aki a bákháns
szent mámorával támolygott a tenger arájának csipkés uszálya
nyomában.</p>
<p>Sándor nagy ellenszenvvel viselkedett az obligát szerenádok
iránt, amelyek esténkint fölverik a Canal grande palotáinak
visszhangját. Úgy találta, hogy hol émelyítően édeskés, hol meg
ostoba módon duhaj énekprodukciók a titokzatos holdfényben fürdő
Venezia álomhangulatainak nagyon is kezdetleges, nyers és
meghamisított kommentárjai. Az ő kényesebb izlése nem szorult a
barbár és rikoltó magyarázatra. Az éjjeli Venezia harmóniáit ő
megtalálta a zegzugos csatornák fantasztikus homályában, ahol a víz
kristálygyűrűi <span class="pagenum"><a name="Page_84" id=
"Page_84">-84-</a></span> halkan ütődnek az évszázados falakhoz. És
megtalálta künn, a holt lagunában, ahol parányi mécses pislog a
magános Madonna-kép alatt. Ilona persze szerette a szerenádokat és
unta a magányos éjjeli kalandozásokat.</p>
<p>Egy nap aztán mégis fölragyogott az érdeklődés szikrája a leány
közömbös szemében. Estebéd idején volt. Ők a fogadójuk
ebédlőtermében ültek. Sándor egyszerre azon vette észre magát, hogy
Ilona arcát meleg pir önti el, a szeme fénylik és mosolyog. Olyan
változás ment végbe rajta, mint az ekébe fogott huszárparipán,
amikor meghallja a távolból a trombitajelet.</p>
<p>A nevezetes változás előidézője egy fiatalember volt, aki a
szomszéd asztalhoz telepedett, Sándor háta mögött. Első pillantásra
meglátszott rajta, hogy angol. Húsz, legfölebb huszonkét esztendős
fiu. Hat láb magas, pompás atléta termete van; finom és szinte
bájos metszésü arca valóságos apród-arc, amelynek kifejezése a
szendeség és az arcátlanság mulatságos vegyüléke. Fizikum dolgában
az egész legény az emberi telivértenyésztés pompás produktuma. A
ruházkodásán meglátszik, hogy jó házból való fiu. A modora pedig
alkalmas arra, hogy súlyosan kompromittálja a babonákat, amelyek az
angol jónevelést illetőleg világszerte forgalomban vannak. Sándor
legalább úgy találta, hogy a csinos siheder fesztelen a
szemérmetlenségig. <span class="pagenum"><a name="Page_85" id=
"Page_85">-85-</a></span></p>
<p>Amint a fiu fölfedezte Ilonát, valósággal megrohanta a
pillantásaival, mint a dongó a lépesmézet. Egész vacsora alatt le
nem vette róla a szemét. Minden mozdulata és minden szava, amit a
pincérnek mondott, Ilonának szólt, minden pohár borát némán
ráköszöntötte. Ilonát láthatólag fölvillanyozta a fiu naiv és
merész hódolata. Az arcán ugyan ott ült a megbotránkozás
kifejezése, a megbotránkozása azonban annyira derült volt, hogy
bátorítás számba is mehetett.</p>
<p>Sándor valósággal szenvedett ez izetlenség láttára. Sokkal
büszkébb és óvatosabb volt, semhogy hivatalosan tudomást vett volna
az angolról, de azért siettette az étkezést. Este, mikor a zenekar
hangjai mellett a piazzettán sétáltak, viszontlátták az angolt.
Most már üldözőbe vette őket és ügyet sem vetve Sándorra,
igyekezett Ilona közelébe furakodni. Azontúl mindennap látták,
egyre a sarkukban volt, a Lidón, a téren, a Mercerián, bárhol
jártak is. A különös az volt a dologban, hogy soha egyikük sem tett
róla említést. Sándor büszkeségből hallgatott, a leány talán
óvatosságból. Sándor, mielőtt még meglátta volna a sihedert az
utcai tolongásban, Ilona arckifejezéséből tudta meg, hogy
közelükben van. Bár egy percig sem hagyta magára a leányt, egypár
nap múlva mégis az a benyomása lett, hogy azok ketten titokban
egyetértenek egymással. Ez a gyanúja lealázta és fölháborította. Ő,
aki szerelmi intrikákban eddigelé mindig a lelkiismeretlenül támadó
és kíméletlenül hódító harmadiknak szerepét <span class=
"pagenum"><a name="Page_86" id="Page_86">-86-</a></span> játszotta,
most egyszerre az óvatosan védekező fél nehéz és szánalmas
szerepére fanyalodott. Eddig mindig csak udvarló volt, most férjnek
érezhette magát.</p>
<p>Egypár nap mulva kifogyott a türelméből és azzal lepte meg
Ilonát, hogy a reggeli vonattal Firenzébe fognak utazni. A leány
ellentmondás nélkül, közömbös jókedvvel látott csomagolásnak.
Firenzében néhány kellemes és nyugodt napot töltöttek. Ottlétük
harmadik napján Sándornak leveleket kellett írnia, Ilona azalatt
egyedül nekiindult a városnak. Sándor hamarosan abbahagyta az írást
és kiment, hogy megkeresse a leányt. Meg is találta az Arno
partján. De nem egyedül. Az angol fiu társaságában sétált. Nevetve,
hevesen gesztikulálva jártak egymás oldalán, mintha régi jó barátok
volnának. Háttal voltak Sándornak fordulva és az befordulhatott a
Trinita felé, anélkül, hogy meglátták volna. Sándor egyenesen a
fogadóba sietett. Ott bezárkózott a szobájába és leheveredett a
kerevetre. Valóságos fizikai rosszullétet érzett. Most már
tisztában volt vele, hogy annak a leánynak nincs lelke. Még csak
esze sincsen. Egy ostobán önző kis állat, mely a csatornából bújt
elő és előbb-utóbb vissza fog megint térni a csatornába.</p>
<p>Egy kis negyedóra mulva rákopogtatott Ilona. Jókedvü volt és
csinos.</p>
<p>– Hol jártál? – kérdezte Sándor, erőltetett közömbösséggel.
<span class="pagenum"><a name="Page_87" id=
"Page_87">-87-</a></span></p>
<p>– Isten tudja! Csoda, hogy visszataláltam a fogadóba… Ez nagyon
csinos hely ám!</p>
<p>– Nem történt semmi különös?</p>
<p>– Semmi! Mi történhetett volna?</p>
<p>Sándor egy szóval sem emlékezett meg az angolról. Minek is? Ha
tovább vallatja, ujabb hazugságokba szorítja bele a leányt. Azután
jön a nagy jelenet, a könnyzápor és végül marad minden a régiben.
Estebédnél pezsgőt hozatott és ekkor cinikus jókedve vett rajta
erőt. Ő végre sem veszthet a vásáron. Ilona az ő fizetett
szeretője. Addig tartja, amíg jól esik. Ha ráunt, vagy ha a leány
kirug a hámból, akkor a kezébe nyom egy csomó bankót és szélnek
ereszti. Menjen oda, ahonnan jött. Egyelőre azonban nem unt még reá
és azért szemmel fogja tartani.</p>
<p>Két nap múlva tovább mentek Rómába. Onnan Nápolyba. Bárhol
jártak is, az angol mindig a sarkukban volt. Angol-szász
szívóssággal és norman arcátlansággal követte őket. Sándorban
állandóan forrt a mé reg. Kimondhatatlanul jól esett volna neki, ha
néhány kardcsapással vagy golyóváltással könnyíthetett volna magán.
Mivel azonban az angol ifjúság nem áll ki isten itéletre,
kénytelen-kelletlen türtőztetnie kellett magát.</p>
<p>Végleg akkor szakadt csak el tőlük, midőn Anconában hajóra
szálltak, hogy visszatérjenek Fiuméba.</p>
<p>A könnyzáporral súlyosbított jelenetet, melytől Sándor annyira
félt, mégsem kerülhette el. A nagy jelenet a budapesti gyorsvonat
kocsijában szakadt reá. Ilona <span class="pagenum"><a name=
"Page_88" id="Page_88">-88-</a></span> a kézitáskájában keresgélt
és egy papirdarabot halászott ki, melyet aztán darabokra
tépett.</p>
<p>– Miféle levél az? – kérdezte Sándor könnyedén.</p>
<p>– Semmi. Mosócédula, – válaszolt épp olyan hangon a leány.</p>
<p>Pedig biztos volt, hogy levél. Sándornak a fejébe szökött a
vére.</p>
<p>– Megint hazudsz! Mindig hazudsz!</p>
<p>Ilona sírva fakadt. Kevés idő mulva megszólalt. Halk, szakgatott
hangon.</p>
<p>– Óh, miért bánt engem? Éppen most, mikor megérdemelném, hogy
szeressen egy kissé! Maga nem is tudja, hogy milyen jól viseltem
magamat… Nem akartam eddig szólni, mert féltem, hogy baj lesz
belőle, de most megmondom… Az az angol – hiszen emlékszik reá? – az
a fiu nagyon belém szeretett… Kétszer beszéltem vele, egyszer
Velencében és egyszer Rómában…</p>
<p>– És egyszer Firenzében!</p>
<p>– Igaz, Firenzében is beszéltem vele… Először azt kérdezte
tőlem, hogy a felesége vagyok-e magának… Becsületesen bevallottam,
hogy csak a szeretője vagyok… Akkor levelet írt – a szállodai
szobaleány hozta – németül írt, hogy hagyjam ott magát és menjek
vele a Rivierára és Párisba és ad nekem ötezer fontot…</p>
<p>– Válaszoltál neki? – kérdezte Sándor.</p>
<p>– Igen, de csak egy szót. Ennyit, hogy: Schafskopf! <span class=
"pagenum"><a name="Page_89" id="Page_89">-89-</a></span> Ezen ő két
napig úgy nevetett, hogy majd megszakadt. Azután megint írt és
tízezer fontot igért, ha három hónapig vele utazom… Megkérdeztem a
d’Angleterre portásától, hogy mennyi tízezer font és megtudtam,
hogy egész vagyon… Nem is tudtam, hogy van ember, aki annyit fizet
egy nőért… De én azt válaszoltam neki, hogy hagyjon békében, mert
én sohasem fogom magát elhagyni, míg el nem küld magától… Pedig
csinos fiu volt, kissé szemtelen, de nagyon kedves és mi tagadás
benne, nekem tetszett is… Ha nem hisz nekem, ha azt gondolja, hogy
megint hazudtam, olvassa el a levelét… Ebben ajánlja az ötezer
fontot… A bankházat is megnevezi, ahol a pénze van… Olvassa el,
kérem!</p>
<p>Ilona feléje nyujtotta a tenyerét, mely teli volt apró
papirszeletekkel. Nagy fáradtsággal talán össze lehetett volna még
rakni a körömnyi darabokat. Sándor azonban nem volt az az ember,
aki ilyesmire vállalkozik.</p>
<p>– Dobd el! – mondta.</p>
<p>Ilona sietve kiment a kocsi folyosójára, ott kinyitotta az
ablakot és kiszórta a szeleteket. Azután visszajött és szerelmesen
Sándor nyakába fonta a két karját.</p>
<p>– Ugy-e, hisz nekem? – kérdezte esdeklő hangon.</p>
<p>Sándor nem mondott nemet és bár nem volt tisztában az
igazsággal, Ilona kimagyarázása mégis nagyon jól esett neki.</p>
<p>Este Budapesten voltak. <span class="pagenum"><a name="Page_90"
id="Page_90">-90-</a></span></p>
<h3>XII.</h3>
<p>Olaszországi útjuk óta Sándor állandóan gyanakodott a
barátnőjére. Olybá vette a leányt, mint valami félig megszelidített
kis állatot, amelyet egy pillanatra sem volna szabad magára
hagynia, mert kárt vagy botrányt csinálhatna, vagy meg találna
szökni unalmában. A bizalmatlanság kicsinyes és tisztátalan érzése
egészen ellepte a lelkét, mint a zöld penész. Egyszersmind azonban
hozzájárult ahhoz is, hogy a nagy fizikai vonzalom, amelylyel Ilona
iránt viselkedett, szenvedélyes, fájdalmas és szinte kétségbeesett
szerelemmé növekedjék. Mert bizonyos, hogy a Sándorhoz hasonló
férfiak szerelme nem egyéb, mint akadályok leküzdésének
eredménye.</p>
<p>Klotildot azért nem szerette igazán, mert az asszony lelkében
nem talált gátakra a szenvedélye. Annak szerelme oly nyilt,
egyszerü, föltétlen és érdektelen volt, mint a napfényben fürdő
rónaság. Ilona ködös lelke azonban teli volt szakadásokkal,
vermekkel, ingoványokkal és sűrűségekkel. Sándor örökös félelem és
izgalom közepett járta be birtokát. Az átlagos férfi is azt a
tulajdonát szereti legjobban, amelyet legnehezebben tud
megvédeni.</p>
<p>A leány egyébként ujabban testileg-lelkileg pompás fejlődésnek
indult. A jómód széppé tette, a Sándor befolyása alatt megjavult
izlése pedig elegánssá. Bár <span class="pagenum"><a name="Page_91"
id="Page_91">-91-</a></span> nem kedvelte a rendszeres tanulást, a
Sándorral való állandó együttlét hatása alatt mégis nagyon
művelődött. Utólag kitünt, hogy az olasz út is volt reá hatással. A
lelke akkoriban olyan volt, mint az ugar, amelynek göröngyét finom
és színes virágszőnyeggel vonja be a tavasz. Olykor valósággal
meglepte Sándort fantáziájának merész szárnyalásával, bájos és
gyöngéd ötleteivel.</p>
<p>Az attasé úgy gondolta, hogy mostani tétlen életmódját nem bírná
el sokáig és a jövőjéről kezdett elmélkedni. A tervei egyelőre
meglehetősen ködösek voltak. Egyetlen szilárd magjuk Ilona alakja
maradt. Saját életét úgy képzelte el, hogy annak lesz egy titkos,
földalatti barlang-kastélya. Abban tanyázik a leány. Ha ő, az élet
banálitásaitól fáradt férfi, a lábával dobbant, akkor megnyilik
alatta a csapóajtó és elnyeli a boldogság barlangja. Tulajdonképpen
ez a parfümös, selymes, forró levegőjü földalatti kastély adta
volna meg életének igazi tartalmát és becsét. Csak hiúságból nem
vallotta be magának, hogy minden, ami azon felül és kívül van,
mellékes járuléka az életnek.</p>
<p>Ábrándjaiból fölverte valami brutális hangzavar. Megint történt
valami. Egy hitványság. A rosszul idomított kis állat nekilódult és
összetört mindent, ami törékeny volt Sándor lelkében.</p>
<p>Délben elment a leány lakására. Ilona nem volt otthon. Később
megjött, kipirulva, mosolyogva, az édes izgalomtól tüzelő szemmel
és szájjal. A gyanu egyszerre <span class="pagenum"><a name=
"Page_92" id="Page_92">-92-</a></span> felütötte a fejét Sándor
szívében. Találkozója volt! – mondta.</p>
<p>– Hol jártál? – kérdezte később.</p>
<p>– A városban sétáltam…</p>
<p>– Találkoztál ismerőssel?</p>
<p>– Én?!</p>
<p>Az elnyujtott kérdés és a kis szünet, amelyet utána tartott,
arra való volt, hogy időt nyerjen a gondolkodásra. A vizsga
tekintet, amelyet Sándorra vetett, megnyugtatta. Az nem tud
semmit.</p>
<p>– Nem találkoztam senkivel… Hiszen nekem alig van ismerősöm
Pesten…</p>
<p>– Szép ibolyáid vannak, – szólt Sándor.</p>
<p>– Nagyon szépek. Egy sváb kofától vettem, négy krajcárért…</p>
<p>Biztos, hogy hazudik. Az ibolyái aranyzsineggel vannak átkötve.
Virágkereskedésből kerültek, nem kofától…</p>
<p>Sándor nem folytatta a faggatást. Kimondhatatlanul szégyelte
magát. A leány maga volt a ragyogó jókedv és csodálatosképpen nem
vett tudomást a barátja rosszkedvéről.</p>
<p>Két nappal később Sándor váratlanul belépett Ilona szobájába. A
leány a nyitott ablakban állott és nem vette észre, hogy nyilik az
ajtó. Színházi látcsővel a kezében állott és figyelmesen nézte a
szemben levő bérház egyik abakát. Ott valaki egy nagy, fehér
papirlapot <span class="pagenum"><a name="Page_93" id=
"Page_93">-93-</a></span> tartott a kezében, amelyre fekete
vonásokkal volt rámázolva néhány számjegy és egy kérdőjel ½12?</p>
<p>Sándor szó nélkül kivette Ilona kezéből a látcsövet és megnézte,
hogy ki legyen a drót nélkül táviratozó ember. Természetesen
fiatalember volt. Egy ingujjra vetkőzött nagy kamasz, a feje
közepén elválasztott zsemlyeszőke hajjal, a yorkshirei malacok
bőrére emlékeztető rózsaszínü arccal és a fölsütött, vastag bajusza
alatt fehérlő nagy fogakkal… Cserepártisztnek vagy német
kereskedelmi ügynöknek nézhette volna az ember. A szőke ifjú
időközben észrevette Sándort és a plakátjával együtt hirtelen
eltünt az ablakból. Ilona azalatt már odavetette magát a kis
kerevetre és valóságos nevető görcsök között vergődött. Láthatólag
roppantul mulatságosnak találta a helyzetet.</p>
<p>– Ki az az ember? – kérdezte Sándor az indulattól hófehér
arccal.</p>
<p>– Az?! Egy tökfilkó! Egy képzelődő szamár! Minden áron ki akar
velem kezdeni! Két hét óta bolondítom már… A multkor is tőle kaptam
az ibolyát… Holnap is elmentem volna a budai kioszkhoz, ha maga meg
nem csíp… Igazán kár, mert isteni mulatság az ő ostobaságait
hallgatni!</p>
<p>Ez a leány, az ő kacagó cinizmusával, végtelen fölényben volt az
előtte álló férfi fölött, akinek homlokán hideg verejték
gyöngyözött. Sándor ezt érezte is és mélységes megalázásának tudata
őrjöngő dühbe hozta. Lelkének sötét mélységeiből egy förtelmes
szörnyeteg <span class="pagenum"><a name="Page_94" id=
"Page_94">-94-</a></span> bukkant föl. A petét, amelyből a torz
fenevad fejlődött, valamikor Ilona szórhatta el gondtalan kézzel.
Sándor eddigelé maga sem tudott róla, hogy az ő bensejének ilyen
lakója van. Most fölbukott iszapos rejtekhelyéből, fölkorbácsolta
Sándor lelkének tükrét és bömbölve vágta entestébe tépő fogait.</p>
<p>Az attasé nem tudta, hogyan került haza a lakására. Föl-alájárt
a szobájában, az undortól hörögve, öklével a homlokát kalapálva.
Egy szégyenletes kép égett kitörölhetetlenül az agyában: egy
dühöngő férfi képe, aki két ököllel üt egy kacagó nőt. Ha száz
esztendeig él is, sohasem fogja magának megbocsájtani ezt az
ocsmányságot!</p>
<p>Később becsöngette a legényét.</p>
<p>– Senkinek sem vagyok itthon… Senkinek!</p>
<p>– S ha a kisasszony jönne?</p>
<p>– Neki sem! Érted?</p>
<p>A kisasszony nem jött, de jelentkezett Kupáné asszonyság. Sándor
nem eresztette maga elé. Menjen a pokolba!</p>
<p>– Ez a züllés! Ez a züllés! – ismételgette magában
kétségbeesetten. – Ki voltam én? Mivé lettem?</p>
<p>Már alkonyodott, mikor leült az íróasztal mellé. Egy lapot
tépett ki a csekkönyvéből s azt kitöltötte egy nagyobb összegre
szóló utalványnyal. Azután levélpapirt keresett és rávetett néhány
sort.</p>
<p>„A pénz az öné. A kamataiból tisztességgel megélhet. Nem akarom
többet látni.“ <span class="pagenum"><a name="Page_95" id=
"Page_95">-95-</a></span></p>
<p>A levelet az utalvánnyal együtt borítékba tette és elküldte
Ilonának. A legényének azt mondta, hogy ne fogadjon el választ.</p>
<p>Majd elővette a vasúti menetrendet. Párisba fog utazni. Holnap,
a hajnali expresszel. Néhány hétig odamarad. Hogy mi lesz azután,
az majd elválik. De menekülnie kell, menekülnie minden áron. Ha
most, az egyszer, gyöngének mutatja magát, akkor vége a
becsületének, vége a férfiasságának, vége az életének.</p>
<p>Másnap reggel megint jelentkezett Kupáné. Ezúttal az előszobában
találta Sándort, a székekre rakott ruhák és úti bőröndök között. Az
asszonyság nagyon meg volt rémülve. Azt ujságolta, hogy Ilona az
este elment hazulról. Azzal búcsúzott el, hogy nem fog többet
visszajönni, mert a méltóságos úr elkergette.</p>
<p>Sándor vállat vont. Bánja is ő!</p>
<p>Mivel azonban nem hallgattatta el az öregasszonyt, az leült egy
nagy úti láda szélére és bőbeszédűen elmondott mindent, ami Sándor
távozása után a lakásukon történt. Ilona igen megszeppent, mikor az
az eset történt (így fejezte ki magát Kupáné!), de azért
legkevésbbé sem buslakodott. Sőt ellenkezőleg! Patyolat jókedv vett
erőt rajta, boldogan megölelte Kupánét és dicsekedve mondta:
Képzelje, ő engem megvert! (Zárjel között legyen mondva: Kupáné is
olyan komoly, szinte meghatott lojalitással emlékezett meg a
verésről, amit Ilona kapott, mintha az valami legális, sőt
tiszteletreméltó dolog volna.) Estefelé Ilona kicsípte magát
<span class="pagenum"><a name="Page_96" id=
"Page_96">-96-</a></span> és azt mondta, hogy elmegy a méltóságos
úrhoz bocsánatot kérni. Akkor érkezett meg Sándor levele. Hogy mi
volt a borítékban, azt Kupáné nem tudja, mert Ilona nem akarta neki
megmondani. Annyit tud csak, hogy a leány nagyon elbúsúlta magát.
Miután jó ideig elsirdogált, levetette a szép ruháját és magára
vette ingbluzos kis kosztümjét, aztán megölelte Kupánét és elment.
Semmit sem vitt magával. Egy szál ruhában jöttem, – mondta, – így
is kell elmennem. Ennyit tudott Kupáné. Sándor aztán némi pénzt
adott az asszonyságnak és hazaküldte.</p>
<p>Nem igen törődött azzal, hogy hová lett Ilona. Valószínűnek
tartotta, hogy elment egyik régi vagy újabb kedveséhez. Talán
Garaihoz. Vagy a szőkebajuszuhoz. Mindegy. Pénze van, tehát nem
kell félteni.</p>
<p>Az egykedvűség, amellyel ezeket az eshetőségeket hánytorgatta,
örömmel töltötte el. Ime tehát már gyógyulófélben van!</p>
<p>A reggeli postával levele érkezett. A borítékon megismerte Ilona
írását. Egy pillanatig arra gondolt, hogy olvasatlanul
megsemmisíti, de aztán miért, miért nem, mégis csak fölbontotta. A
vére egyszerre a fejébe szökött, midőn megpillantotta a csekket,
amelyet tegnap küldött a leánynak… A papir ketté volt tépve… Egy
sor írás nem volt mellette…</p>
<p>Mi ez? Hát mégis valaki az a leány? Mégis van lelke? És súlyt
vet rá, hogy Sándor ezt megtudja? <span class="pagenum"><a name=
"Page_97" id="Page_97">-97-</a></span> Annyi bizonyos, hogy több
méltósággal nem válaszolhatott volna neki, mint tette.</p>
<p>Valami kellemetlen érzés kezdte nyomni a szívét. Ha az
elkeseredett és minden hóbortra kész gyermek egy többé jóvá nem
tehető lépésre vetemedett volna?! Ettől a gondolattól nem tudott
többet szabadulni.</p>
<p>Este a legénye megkérdezte, hogy melyik vonathoz rendeljen
kocsit.</p>
<p>– Holnap utazom, nem ma, – válaszolt Sándor. – Valami híradást
kell megvárnom…</p>
<p class="center">*</p>
<p>Másnap reggel névjegyet hoztak be Sándornak. Garai Alfréd úr van
az előszobában. Azt mondja, hogy igen fontos ügyben kell jelentést
tennie.</p>
<p>Sándor biztosra vette, hogy hírt fog hallani Ilonáról. Azért el
is fogadta Garait. Hamarosan meggyőződött azonban, hogy Garai úr
semmit sem tud a leányról. Egészen más dologban fő a feje.</p>
<p>– Amerikába szeretnék menni, – mondta gőgös meghunyászkodással
Garai, – és kérem, segítsen meg, hogy elutazhassak. Valami kevés
pénzem van és mivel mint fedélközi utas megyek, nem sok az, amire
szükségem lesz… Az a gondolat bátorított föl erre a kérésre, hogy
ön talán szívesen venné, ha elhagynám Budapestet…</p>
<p>– Föltéve, hogy szívesen venném, – válaszolt Sándor, – mi
biztosít arról, hogy ön a pénzzel, amit tőlem kér, tényleg el is
utazik? <span class="pagenum"><a name="Page_98" id=
"Page_98">-98-</a></span></p>
<p>– Erről igen könnyen meggyőzhetem, – szólt nyugodtan Garai.</p>
<p>Azzal egy krajcáros ujságlapot nyujtott át Sándornak. Az ujság
megírta, hogy egy külvárosi csapszékben hamiskártyások kifosztottak
több vidéki embert. A csalók feje, akit buzgón keres a rendőrség,
Garai Alfréd.</p>
<p>– Nekem még ma utaznom kell, – mondta cinikus hidegvérrel Garai.
– Holnap az arcképem benne lesz a rendőrség lapjában. Ha ezúttal
elcsípnek, nem menekülök néhány esztendőn alól, mert egyéb is van a
rovásomon.</p>
<p>– Akkor hát olcsóbban is szabadulhatok öntől, – vélekedett
Sándor. – Egyszerűen csak intenem kell a rendőrnek, aki ott áll az
utca közepén…</p>
<p>Garai sötéten mosolygott.</p>
<p>– Ha ezt meg méltóztatik tenni, – mondta, miközben a mellső
zsebéhez nyúlt, – akkor én itt, az ön szalonjában főbelövöm
magamat… Egyébként is megelégeltem már az örökös hajszát! Úgy
képzelem, hogy ez a dolog nem érne meg önnek néhány forintot.</p>
<p>– Igaza van, nem érné meg, – szólt Sándor.</p>
<p>Azzal átadta Garainak a kívánt összeget. Garai már az ajtóban
volt, amikor Sándor utána szólt.</p>
<p>– Egyedül utazik? – kérdezte.</p>
<p>– Egyedül. Miért?</p>
<p>– Csak úgy – eszembe jutott…</p>
<p>Hirtelen az a gyanúja támadt, hogy a legény talán <span class=
"pagenum"><a name="Page_99" id="Page_99">-99-</a></span> magával
viszi Ilonát. De aztán hamar belátta, hogy a gyanúja alaptalan. Ha
együtt utaznak, akkor Garai nem elégszik meg ilyen szerény
sarccal.</p>
<p class="center">*</p>
<p>Estefelé zárt levelezőlap érkezett. Ilona írta. A levél teljesen
megnyugtathatta volna Sándort, ha aggódott volna a leány sorsáért.
A furcsa kis írás így szólt:</p>
<div class="blockquot">
<p class="i2">Édes jó gazdám!</p>
<p>Azért írok, hogy megnyugtassam. Nincs semmi bajom, tisztességes
helyen vagyok és nem fogok bolondot tenni. Jobban szeretem önt,
mint valaha. De azért sohasem fogja önt többet látni</p>
<p class="right">szegény <i>Ilonája</i>.</p>
</div>
<p>Sándornak föltünt a levél megszólítása. Gazdájának azelőtt
sohasem nevezte a leány.</p>
<p>Párisi útját egyelőre elhalasztotta. Biztosra vette, hogy
elzavart énekesmadara, ha megéhezik, visszakívánkozik megint
kalitkájába és nem akarta, hogy zárt ajtóra találjon. Egy hét is
elmult azonban, anélkül, hogy a szökevény jelentkezett volna.
Kupáné sem hallott Ilonáról semmit. Sándor végül keresésére küldte
a detektivet, akinek szolgálatát egyízben már igénybe vette.
Röstelkedve tette, de mégis megtette.</p>
<p>A lelkiürességből, amelyet mostanában érzett, tudta csak meg,
hogy milyen nagy helyet foglalt el életében a leány. Magányos élete
újabban minden szokásával hozzákapcsolódott, hozzáalkalmazkodott és
körülötte <span class="pagenum"><a name="Page_100" id=
"Page_100">-100-</a></span> forgott. Ilona melegen lüktető ifjusága
volt életének hajtó ereje. Kecses és szeszélyes lénye adott
lendületet szellemének. A levegő körülötte most is Ilona egyéni
parfümjével van telítve. Szívében most is lángolnak még szépségének
vonalai. A bájos erő hatása azonban megszűnt és Sándor élete
hidegen és mozdulatlanul vesztegel, mint a gép, amelyből kiszedték
a tranzmisszió fogaskerekét.</p>
<p>Egy nap megjelent nála a titkosrendőr, hogy beszámoljon
küldetésének eredményével. Semmi okos dolgot nem tudott mondani.
Szerinte biztos volt, hogy a leány elhagyta a fővárost. A rendőr
megtudta, hogy Garai Amerikába ment és valószínünek tartotta, hogy
Ilona vele utazott. A föltevésének ugyan ellentmondott a leány
utolsó levele, amelyet Sándornak írt, hihető volt azonban, hogy
Ilona levelének megírása után találkozott csak Garaival és
határozta el magát az utazásra.</p>
<p>Sándornak a rendőr látogatása után rossz éjszakája volt. Megint
megrohanta és letiporta a nagy elhagyatottság érzése. Az
apokalipszis rémét nyomon követi az élettől való páni félelem. Az
érzékiség aranyköde, amely a szemére borult, egyszerre szétfoszlik
és ő a maga sívár valóságában látja az életet. Hajnalig nyugtalanul
jár-kel a lakásán és idegen szemmel nézi mindennapi életének
környezetét. Mirevaló a sok kép és szőnyeg, amelyeket fásult szeme
heteken át meg nem lát? Mirevalók a polcokon sorakozó foliánsok,
<span class="pagenum"><a name="Page_101" id=
"Page_101">-101-</a></span> amelyeknek nagy részét éveken át a
kezébe sem veszi? Mirevaló az egész furcsa, nehézkes és
indokolatlan apparátus, amelyet a kultur-ember szükségesnek tart az
életéhez? Szellemének jól elrendezett fiókjai, amelyekben a művelt
ember tudását és tapasztalatait őrzi, egyszerre megnyílnak és ami
bennök érték és haszontalanság van, kihull és összekeveredik. Az
olasz nyelv rendhagyó igéi és a tízparancsolat, a szatmári béke
pontjai és a párisi Louvre műkincsei… Hogy a halat villával kell
enni, hogy a látogató-jegy sarkát behajtani szokás és hogy a Derbyt
Epsomban futtatják… Azután egy rikoltó színü Böcklin-kép vette
üldözőbe. Valósággal fudoklik a sok szellemi lim-lom között és
kétségbeejtően fárasztónak találja a gondolatot, hogy mindezt
rendben kell tartania és az élete végéig magával kell
hurcolnia…</p>
<p>Hajnalban ágyba feküdt, de álom nem jött a szemére. Megint az a
félelmetes érzése volt, hogy a szíve megállott a mellében. És a
beteg ember fanatikus és reménytelen vágyakozásával gondolt az
egyetlen gyógyszerre, amelytől fölépülhetett volna. Ha most egy
lágy, hűvös női kéz simogatná végig a mellét, akkor egyszerre
megenyhülne a szörnyü nyomás. És ő maga kergette világgá azt, aki
neki az élete volt! Valami vásottsága vagy ízléstelenséeg miatt, –
jóformán már nem is tudta, hogy miért. A férfias önérzete
sugallatára kellett így cselekednie. De mi az önérzet? A leány az ő
tulajdona, az ő teremtménye volt. Midőn dühöngve támadt
<span class="pagenum"><a name="Page_102" id=
"Page_102">-102-</a></span> reá, önmaga ellen támadt. Úgy tett,
mint az eszelős fazekas, aki összetöri a bögréket, amelyeket
rosszul csinált meg.</p>
<p>Amikor ennyire jutott kúszált okoskodásában, akkor már ott is
feküdt Ilona lába előtt, alázatosan, esdekelve, telve forró
szánakozással a leány és önmaga iránt. Önérzet, férfiasság,
becsület és minden, amiért nappal meghal az ember, hitvány
semmiséggé lesz az éj leple alatt.</p>
<p>Reggel megijedt a saját lelkiállapotától. Hogy rendbeszedje
magát, nagy sétára indult a budai hegyek közé. Vesztére indult,
mert ott fönn, a verőfényes hegyiutakon, a magányos emberek nagy
ellensége leselkedett reá: az ősz.</p>
<p>A biborvörös és aranysárga erdők fölött úgy lengedezett az őszi
szellő, mint a haldokló természet utolsó sóhajtása. A sétáló ember
vízcsöppnyi fájdalma belefolyt és megsemmisült a bánat grandiózus
tengerében. Valami ünnepies hangulat fogta el. Úgy érezte, hogy ez
a nagy búcsú pillanata. Végső Istenhozzádot mond mindennek, ami
meleg, szép és mély volt életében. Életének ifjúsága és költészete
örökre elvált tőle és most ott úszik a fehér felhőfoszlányokkal
délnek, a vándormadarak nyomában. <span class="pagenum"><a name=
"Page_103" id="Page_103">-103-</a></span></p>
<h3>XIII.</h3>
<p>Édes csoda történt.</p>
<p>A hegyekből visszatérve, Sándor a Belvároson ment át és egy
keztyűsbolt üvegajtajában meglátta őt. Ilonát.</p>
<p>Kalap nélkül állott az üveg mögött és mosolyogva nézett a
szemébe.</p>
<p>Sándor belépett a boltba. Mosolyogva bólintott a leányra és még
csak kezet sem adott neki. Magát is meglepte nagy önuralma. Egy
sárgaarcu, hegyesorru, aggszűzies hölgy megkérdezte tőle, hogy mi
tetszik.</p>
<p>– Fehér keztyűt kérek.</p>
<p>– Hét és feles szám, – mondotta Ilona, aki láthatólag örült,
hogy tudja Sándor keztyűszámát.</p>
<p>Egy dobozt tett eléje, amely telve volt selyempapirba csavart
keztyüvel. Mindez oly egyszerü és természetes volt. Sándor ott
állott, a leány pedig a kezére húzta a keztyüt, miközben egyenként
végigsimogatta minden ujját. Mindakettőnek remegett a keze, ezt
megérezték s ez boldoggá tette őket. Ilona arcán verőfényes,
meghatott mosoly ragyogott. A tekintetük elmerült egymásban. Végül
már nem láttak egyebet, csak egy-egy gyöngéden fénylő, mély
szempárt.</p>
<p>A vén kisasszony fölnyalábolt egy csomó skatulyát és bement a
benyilóba.</p>
<p>– Hol voltál? – kérdezte Sándor. <span class="pagenum"><a name=
"Page_104" id="Page_104">-104-</a></span></p>
<p>– Mindig Budapesten, – válaszolt a leány, anélkül, hogy levette
volna róla tekintetét. – Először virágkereskedésben voltam, de nem
győztem a fárasztó munkát… Azután egy specerájos pénztárában ültem,
de nem vehették hasznomat, mert rossz számoló vagyok… Négy napja,
hogy itt vagyok és itt jól bánnak velem…</p>
<p>A vénkisasszony bejött és Sándor megfizette tartozását. Ilona az
ajtóig kísérte a barátját. A boltosnő jelenléte feszélyezte őket,
pedig mindaketten érezték, hogy tisztába kell még jönniök
valamivel.</p>
<p>– Nem jösz többet hozzám? – dünnyögte Sándor a fogai között.</p>
<p>– De igen… Ma este…</p>
<p class="center">*</p>
<p>Az utca villamos fényárban úszott… Hetyke járásu, vidám, csinos
nők siettek el Sándor mellett, kellemes illatot hagyva maguk után.
Mindegyik reánézett és ő magával vitte a tekintetüket, mint valami
gyöngéd simogatás emlékét. Egy kocsis rákiáltott és ez is úgy
hangzott, mint az örömrikoltás. Mindenki oly jókedvünek látszik,
mintha az enyhe őszi levegő mámorossá tette volna az egész
várost.</p>
<p>Most már nem volt semmi baja. A kiállott szenvedésekre úgy
emlékezett vissza, mint egy árnyékra, amely keresztül siklott az
útján. Szinte mosolygott önmagán, hogy úgy neki tudott keseredni és
utólag kétségbe is vonta fájdalmának komoly voltát. Megint
egészséges <span class="pagenum"><a name="Page_105" id=
"Page_105">-105-</a></span> volt. Telve bátorsággal, vággyal és
reménységgel. Az élet verőfényben fürdő, virágos kertként feküdt
előtte, lombos ligeteiben márványoszlopos, aranykupolás csodavárat
épített a fantáziája.</p>
<p>Fölemelt fejjel, kipirult arccal, ruganyos léptekkel ment
haza.</p>
<p class="center">*</p>
<p>Ilona belépett a jól ismert legénylakásba. A dolgozószobában nem
égett lámpa, csak a kandalló világított vörös fénnyel. A leány a
homályban is rögtön megtalálta Sándort. Ott ült mozdulatlanul és
némán a kandalló előtt levő nagy karosszékben. Ilona nem szólt
hozzá, hanem levetette a kalapját meg a keztyüjét és odatette a
kandalló párkányára. Azután hozzálépett, könnyedén és kecsesen
térdre ereszkedett és odahajtotta fejét Sándor mellére. Nagyon
sokáig maradt így mozdulatlanul. Közbe hallgatta Sándor szívének
kalapálását.</p>
<p>Végül megszólalt. Halk, fátyolozott és nagyon határozott hangon
mondta, mintha a lüktető férfiszív egy kérdésére akarna
válaszolni:</p>
<p>– De többet nem megyek el innen soha!</p>
<h3>XIV.</h3>
<p>Klotild a fivérével és a sógornőjével az operettszínház egyik
földszintes páholyában ült. Az ura nem volt a színházban, de
megigérte, hogy az előadás végén <span class="pagenum"><a name=
"Page_106" id="Page_106">-106-</a></span> érte jön. Székelyék
ujabban mind ritkábban rándultak be a fővárosba. Ha azonban
bejöttek, akkor Klotild az estét mindig színházban töltötte. A
tanár maga unta a színházat és esténként inkább az anyósával
kártyázott.</p>
<p>A játék már javában folyt, midőn valaki belépett a szomszéd
páholyba. Egy szép asszony volt; nagy selyemsuhogás közepett és
erős ideál-illatot terjesztve, leült a főhelyre és megérintette
Klotild könyökét. Éder báróné volt. Székelyné sohasem szenvedhette
a szép asszonyt és most is hüvös fejbólintással fogadta annak
szíves köszöntését.</p>
<p>Felvonás közben a báróné megszólította Klotildot. Oly bizalmasan
beszélt hozzá, mintha régóta testi-lelki jó barátnők volnának. Még
tegezte is. A báróné szemmel láthatólag valami nagy, kellemes
izgalom hatása alatt állott.</p>
<p>– Hallottad már a nagy ujságot? Közös jóbarátunk tegnap
megházasodott.</p>
<p>– Nem tudom, kiről van szó, – válaszolt Klotild szárazon,
szándékosan kerülve az egyenes megszólítást.</p>
<p>– Arady Sándor, az attasé…</p>
<p>A jég egyszerre megtört. Most már Klotild is tegezte a
szomszédnőjét.</p>
<p>– Megházasodott? Biztosan tudod?</p>
<p>– Egészen biztosan! Az egyik tanújától tudom.</p>
<p>– És kit vett el? <span class="pagenum"><a name="Page_107" id=
"Page_107">-107-</a></span></p>
<p>– A kedvesét. Valami Kovács Ilona nevü leányt, akit tavaly úgy
szedett föl az utcán.</p>
<p>Arról a leányról már Klotild is hallott egyetmást… A báróné
láthatólag boldog volt, hogy túladhatott a nagy ujságon.
Részletekkel is szolgált.</p>
<p>– Tegnap volt a polgári esküvő… Az előkészületek nagy titokban
folytak… A tanúk az utolsó órában tudták csak meg, hogy miért
kérette őket magához Arady… Persze, nincs is mivel dicsekednie… Azt
is hallottam, hogy Arady vidékre megy lakni… Okosan is teszi,
Pesten úgy sem fogadná őket senki…</p>
<p>Éderné egy kis szünetet tartott, majd újból Klotildhoz
fordult.</p>
<p>– Nos, mit szólsz ehhez, édesem?</p>
<p>– Nagyon különös dolog, – válaszolt Klotild kitérően.</p>
<p>– A legnagyobb botrány, amely évek óta történt! Egy Arady
feleségül vesz egy utcai leányt! Az az ember egyébként mindig
különc volt… Nők dolgában valami beteges, rossz izlése volt
mindig…</p>
<p>A báróné hirtelen elhallgatott, mert eszébe jutott, hogy Arady
valamikor Klotildnak is udvarolt.</p>
<p>Klotild azonban meg sem hallotta a báróné elszólását. Amit
hallott, egy kissé megzavarta. Úgylátszik tehát mégis igaz, amit
annyiszor emlegetnek a tapasztalt asszonyságok: hogy a férfi átlag
igen naiv teremtménye a jó Istennek. Ha nem úgy volna, akkor nem
ugratná be magát annyi okos ember haszontalan kis nők <span class=
"pagenum"><a name="Page_108" id="Page_108">-108-</a></span> által.
És úgylátszik, hogy a férfiak becsapásához csak a gonosz nők
értenek, a tisztességesek nem… Az egészséges pletykázó szenvedély,
amely ott szunnyadozik minden nő lelkében, hamar felülkerekedett
Klotildban is. A páholy hátterébe szólította a sógornőt és ott
elmondta neki a nagy ujságot. A fiatal asszony persze majd elájult
nagy meglepetésében. Aztán mindaketten lángoló türelmetlenséggel
várták az előadás végét, hogy elmondhassák a dolgot Székelynek, az
édes mamának és mindenkinek.</p>
<p>És Székelyné nem sejtette, ha megmondja neki valaki, el sem
hiszi, hogy Arady Sándor tulajdonképpen csak azért vette feleségül
a kis utcai leányt, mert annak mozdulatai és beszédmodora némileg
emlékeztették őt Klotildra, arra a nőre, akit nem akart feleségül
venni.</p>
<p class="center">Vége <span class="pagenum"><a name="Page_109" id=
"Page_109">-109-</a></span></p>
<div class="chapter">
<h2>HUSZTI HUSZT</h2>
</div>
<p><span class="pagenum"><a name="Page_110" id=
"Page_110">-110-</a></span></p>
<p><span class="pagenum"><a name="Page_111" id="Page_111"><br />
-111-</a></span></p>
<h3><i>Az író előszava.</i></h3>
<p>Tavaly Görögországban jártam. A trieszt-konstantinápolyi
gőzhajóval mentem és Fiuméban szálltam hajóra. Az első osztályon
mindössze csak hat utast találtam. Három utazó kereskedőt, egy
montenegrói vajdát, egy trieszti görög asszonyt és egy katolikus
papot. Az első négyről nincs mit mondanom. A görög asszony fekete
szemére azonban ma is emlékezem. A két szeme úgy égett és
világított, mint a mécsespár, az asszony vértelen arca és törékeny
termete pedig azt a benyomást keltette, hogy a két mécses kiszívott
a testéből minden nedvet. A pap, egy szép és imponáló bibliai alak,
a jerichói érsek volt. Irországból jött, ahol tulajdonképpeni
hazája volt és egyelőre Konstantinápoly felé igyekezett. Alig
lehetett még ötven esztendős. Magas, izmos termetü, energikus fejü
és parancsoló tekintetü férfi volt. A keleten élő katolikus papok
szokása szerint hosszu szakállt eresztett, amelynek barna selymébe
ezüstsávok vegyültek. <span class="pagenum"><a name="Page_112" id=
"Page_112">-112-</a></span></p>
<p>Az érsek nem sokat törődött utitársaival, pedig a görög asszony
ugyancsak villogtatta reá a szemeit. Napközben rendesen a kapitányi
hidon ült és a breviárumát olvasgatta. Étkezés előtt és után állva
mondotta az asztali áldást. Németül csak törve beszélt, angolul és
franciául azonban kitünően tudott.</p>
<p>Utazásunk második napján ostoba dolog esett velem. A görög
asszonysággal évődtem és közbe, – nem tudom már, hogy miért és
hogyan – szóba került a halál. Azt találtam az asszonynak
indítványozni, hogy aki kettőnk közül előbb meghal, az küldjön a
másiknak képes levelezőlapot a túlvilágról. Ez ebédnél történt. Az
érsek ekkor szó nélkül fölkelt, összekulcsolta a két kezét és
lehajtott fővel fölment a födélzetre. Világos volt, hogy
megbotránkozott az én léha megjegyzésemen. Most már az egész
utastársaság megorrolt reám. Még a német kereskedők is, akik az
imént még mekegve nevettek a rossz élcemen.</p>
<p>A kapitány később komoly arccal tudtomra adta, hogy ő
eminenciája bejelentette, hogy ezentúl a másodosztályu utasok
asztalánál óhajt étkezni. Nem akart velem többet találkozni. Én
természetesen nem hagyhattam annyiban a dolgot. Fölkerestem az
érseket a parancsnoki hidon és a kapitány jelenlétében töredelmesen
megkövettem. Megmondottam neki, hogy egyébként nem vagyok romlott
ember, de legtöbb honfitársammal együtt megvan az a rossz szokásom,
hogy nem igen ügyelek a nyelvemre. Ő eminenciája kezet nyujtott.
<span class="pagenum"><a name="Page_113" id=
"Page_113">-113-</a></span> Szelid és fájdalmas mosollyal mondotta,
hogy nem akart engem megalázni. Ő az élete javát hitetlenek közt
töltötte, ahol sok káromló és durva beszédet kellett meghallgatnia,
éppen azért a keresztény katolikus hivőkkel szemben talán kissé
érzékenyebb, mint kellene lennie. Végül megigérte nekem, hogy a
kedvemért továbbra is asztaltársam marad. Bevallom, kissé meghatott
a jelenet és kezet akartam neki csókolni; ő azonban szeliden
elvonta férfias szép kezét és megölelt.</p>
<p>Igy aztán szent lett közöttünk a béke.</p>
<p>Harmadnapra elértük Cattaro-t, az utolsó osztrák megállóhelyet
és ott oly föllázító dolog történt velem, hogy ma is remeg még
kezemben a toll, ha visszagondolok rá. Az öbölben egy egyenruhás
tisztviselőkkel és fegyveres csendőrökkel megrakott csónak várta a
hajónkat. Megtiltották a kapitányunknak, hogy kikössön, aztán a
leeresztett hajóhágcsón fölmásztak a födélzetünkre.</p>
<p>Nagy zűrzavar, futkosás és vallatás kezdődött.</p>
<p>Kitünt, hogy a budapesti főkapitányság megkeresésére egy Huszti
vagy Huszt nevü magyar embert kutattak, aki többrendbeli büntetendő
cselekmény elkövetése után megszökött. Sok jel arra mutatott, hogy
az Adriának vette útját.</p>
<p>A cattarói kerületi főnök, aki személyesen vezette a kutatást,
először maga elé rendelte a födélzetköz utasait. Azok mind derék
dalmáciai és albániai parasztok <span class="pagenum"><a name=
"Page_114" id="Page_114">-114-</a></span> voltak, amit
könnyüszerrel meg lehetett állapítani. Később egyenként vallatóra
fogta a másodosztályuakat. Ezek közt se akadt ember, akire ráillett
volna Huszti vagy Huszt uram személyleírása. Miután a
hajószemélyzettel is végzett, a főnök úr hivatalos udvariassággal
maga elé kérette az elsőosztályuakat. Nekem is oda kellett mennem.
A főnök úr egy padon ült, a hajó kapitánya és az érsek között, akik
némán nézték végig az egész procedurát.</p>
<p>A német utasok előmutatták útlevelüket. Nemkülönben a
montenegrói vajda is, akit egyébként a kapitány személyesen is
ismert. Jöttem én.</p>
<p>– Ön magyar ember?</p>
<p>– Az vagyok.</p>
<p>– Mi a neve?</p>
<p>Megmondtam.</p>
<p>– Van valami legitimációja?</p>
<p>– Biz az nincs. Úgy tudom, hogy a görög határon nem kérnek
útlevelet az embertől…</p>
<p>– Hm!</p>
<p>A főnök úr újból átfutotta a Budapestről érkezett táviratot.
Körülbelül harminc esztendős, magas, szőke, – különös ismertetőjele
nincs…</p>
<p>A kutató pillantása idegessé tett. A pénztárcámban volt néhány
névjegyem és levelem. Azt megmutattam neki. A kerületi főnök vállat
vont.</p>
<p>– Adja ide, kérem, a zsebkendőjét.</p>
<p>– Minek az? <span class="pagenum"><a name="Page_115" id=
"Page_115">-115-</a></span></p>
<p>– H. F. van belehimezve. Ez lehetne Huszti is.</p>
<p>– De kérem, hiszen a kapitány jól ismer engem!</p>
<p>– Ez az úr már többször utazott a hajómon, – mondotta a
kapitány, – de a nevét nem tudom. Én annyit tudok csak, hogy magyar
embernek és írónak szokta magát mondani.</p>
<p>A kapitány határozottan gyanakodott reám. Az érsek komor arccal
ült a főnök mellett és szürke szemét oly erősen rám szegezte,
mintha bele akarna látni a lelkem fenekére. A görög asszony
szemében már ott lobogott a rémült vád: Igen, te vagy az,
nyomorult!</p>
<p>A tisztviselők összesúgtak. Végül megszólalt a főnök:</p>
<p>– Be fogja látni, hogy ezek után nem engedhetem önt tovább
utazni.</p>
<p>Vessünk fátyolt arra, ami a következő két órában történt. Én
természetesen megtettem mindazt, amit megtesz a magyar ember, ha
külső országban injuria éri. A cattarói városházán mindenekelőtt
rövid, de velős bírálatot mondottam az osztrák közigazgatásról
általában és a rendészetről különösen. Azután megigértem, hogy el
fogom csapatni az egész kompániát, a kerületi főnöktől kezdve a
csendőrőrsvezetőig. Végül táviratokat írtam. A magyar
miniszterelnöknek, a belügyminiszternek, az osztrák
miniszterelnöknek, s ugyancsak a belügyminiszternek, továbbá a
közös külügyminiszternek, aztán a zárai kormányzónak és a csendőr
főparancsnokhoz, végül a budapesti irodalmi és <span class=
"pagenum"><a name="Page_116" id="Page_116">-116-</a></span>
ujságírói egyesületek elnökeihez és több képviselő barátomhoz.</p>
<p>Másnap reggel tudomásomra adta egy tisztviselő, hogy szabad
vagyok.</p>
<p>– Úgylátszik, mégis tévedés volt, – mondotta.</p>
<p>A hajóm természetesen akkor már a jóniai tenger kék habjait
szelte és nekem négy napig kellett várnom, míg utamat
folytathattam. Egyelőre azonban nem is akartam utamat folytatni.
Kijelentettem, hogy nem megyek el addig Cattaróból, míg példás
elégtételt nem kapok. Az alantas közegeknek hajlandó lettem volna
megkegyelmezni, de abban megkötöttem magamat, hogy a főnököt
elcsapatom. Négy napig úgy jártam-keltem a város szűk utcáin, mint
az állatseregletből kiszabadult oroszlán. Ahány császári
tisztviselő volt, az ijedten lapult meg körülöttem. A negyedik
napon, amikor a patraszi gőzös ott sistergett a kikötőben,
elpárolgott a haragom és én gyors elhatározással a hajóra vitettem
a podgyászomat és folytattam az utazásomat. Közvetetlenül a gőzös
indulása előtt megszólított a jegyeket ellenőrző Lloyd-ügynök:</p>
<p>– Önnel nem esett volna meg ez a kellemetlenség, ha ő
eminenciája az érsek önre nem tereli a kerületi főnök gyanuját.</p>
<p>– A jerichói érsek?</p>
<p>– Ő mondta a főnöknek, hogy megfigyelte, amikor ön éjnek idején
írásokat és ruhadarabokat dobott a hajóról a tengerbe. <span class=
"pagenum"><a name="Page_117" id="Page_117">-117-</a></span></p>
<p>– De hiszen ez hazugság!</p>
<p>– Nem hihető, hogy az érsek hazudott volna. Valószínü, hogy
tévedett.</p>
<p>Ez a fordulat meglepett és zavarba ejtett. Miért áskálódott
volna ellenem a szent férfiu? Büntetés akart ez lenni a túlvilági
képes levelezőlapért? Ez lehetetlen.</p>
<p>Folytattam utamat és tovább törtem fejemet furcsa kalandomon.
Egypár nap mulva már az athénei Hermesz-utcában levő d’Angleterre
fogadó szép ebédlőjében villásreggeliztem. Az Akropolisz tövében
végleg megbékültem sorsommal.</p>
<p>A legközelebbi vasárnapon kimentem a pireuszi helyi vonattal a
phaleroni fürdőbe. Az egész délutánt ott töltöttem és az utolsó
vonat indulása előtt a tengeröbölre néző nagyfogadó terraszán
estebédet rendeltem. A parton katonazene játszott és a villamos
reflektorok fényében nagy tömeg sétált fel-alá, a rakétákat
nézegetve, amelyeket az öbölben macskázó görög hadihajók
eregettek.</p>
<p>Magamban voltam és azzal mulattam, hogy a vacsorázó közönséget
szemléltem. A szomszéd asztalnál kicsi, de nagyon jókedvü társaság
ült, egy fiatal angol – én legalább annak néztem – és két csinos
hölgyecske, kiket külsejük után a keleten sűrűn képviselt francia
„művésznők“ válfajához soroztam. Az angol körülbelül harminc
esztendős, pompásan megtermett, rokonszenves és energikus képü
ember volt. Az arca símára volt borotválva. Fehér flanell-ruhát,
fehér cipőt <span class="pagenum"><a name="Page_118" id=
"Page_118">-118-</a></span> és panama-kalapot viselt. Szemében
monokli csillogott. Bizonyára nem volt a londoni city-ből való
kereskedő, hanem vagy sportember, vagy katonatiszt. Mulatságos
dolgokat mondhatott a hölgyeinek, mert azok valósággal pukkadoztak
a kacagástól; a gavallér arca azonban komoly és nyugodt maradt. (Ez
az oxfordi nevelés hatása.) Szomszédaim már az ebéd végén voltak,
de azért még egyre hozatták a francia pezsgőt.</p>
<p>A fehér flanell-ruhás ember most rágyujtott egy igen vastag
havannára, közbe felém fordította arcát. A tüzes és erős tekintetü,
szürke szeme egy pillanatig megpihent rajtam. Nekem úgy rémlett,
hogy az angol egy könnyü mosolyt harap el… Hol láttam én ezt az
embert? Mert bizonyos, hogy láttam már, még pedig mostanában…
Valami különös eszmetársulás révén a jerichói érsekre kellett
gondolnom…</p>
<p>A monoklis gentleman nem törődött velem többet, hanem erősen
itatta a hölgyeit, én azonban nem tudtam többet levenni róla a
szememet. Hol láttam ezt a férfias és rokonszenves koponyát? Mert
bizonyos, hogy láttam.</p>
<p>Az utolsó vonattal be kellett mennem Athénbe. Az angol nem volt
a vonaton és ebből azt következtettem, hogy künn lakik
Phaleronban.</p>
<p>Másnap délelőtt a nemzeti múzeumot jártam. Mikor villásreggeli
idején a szállásomra mentem, a fogadó svájcija egy névjegyet adott
át nekem.</p>
<p>– Ez az úr várja önt a társalgó-teremben. <span class=
"pagenum"><a name="Page_119" id="Page_119">-119-</a></span></p>
<p>A névjegyen ez állott:</p>
<p class="center"><i>le baron F. Huszt de Huszt</i></p>
<p>Huszti Huszt!? Egyszerre Cattaróra, a kerületi főnökre és a
jerichói érsekre gondoltam…</p>
<p>A férfi, aki a társalgóban várt, a phaleroni angol volt. Ezúttal
nem volt rajta a fehér ruhája, hanem kitünő szabásu fekete kabát.
Fehérkeztyüs kezében fényesre vasalt köcsögkalapot tartott. A
monoklija barátságosan csillogott felém.</p>
<p>– Bocsásson meg, hogy újabb alkalmatlanságot szerzek önnek, –
szólt hozzám magyar nyelven.</p>
<p>Ez a hang –! A szeme közé néztem. Most már tudtam, hogy
kicsoda.</p>
<p>– Ön a jerichói érsek?!</p>
<p>Kissé meghajtotta magát.</p>
<p>– Voltam, de már nyugalomba vonultam.</p>
<p>– Magyarázza meg nekem –</p>
<p>– Mindent megmagyarázok, – szólt nyugodtan. – Hiszen azért
jöttem.</p>
<p>Leültünk egymással szemben. A báró egy elegáns cigarettadobozt
vett ki a zsebéből és elémbe tartotta.</p>
<p>– Érsek koromból úgy emlékszem, hogy szereti a könnyü
cigarettát, – mondta. – Szolgálhatok egy jakkával?</p>
<p>Tüzet is adott, maga is rágyújtott, aztán rátért a dologra.</p>
<p>– Mindenekelőtt bocsánatot kérek az alkalmatlanságért,
<span class="pagenum"><a name="Page_120" id=
"Page_120">-120-</a></span> amit önnek Cattaróban szereztem.
Kénytelen voltam vele. Azt hiszem, ön most már érti az
összefüggést…</p>
<p>– Nem egészen!</p>
<p>– Pedig a dolog fölötte egyszerü. Én Budapestről jöttem és mivel
tudtam, hogy a fővárosi rendőrség néhány semmiség miatt fel akar
tartóztatni az utamon, a jerichói érsek inkognitójában utaztam. Az
inkognitóm ugyan mély volt, de mivel az osztrák rendőrtisztekkel
már korábbi időkben is kellemetlen tapasztalatokat szereztem,
kiszolgáltattam nekik önt, hogy elejét vegyem a további
kíváncsiskodásoknak. Reménylem, hogy tisztességesen bántak
önnel?</p>
<p>– Köszönöm szíves érdeklődését, de most már ne beszéljünk
erről.</p>
<p>– Amint parancsolja.</p>
<p>A cigarettája elaludt s ő újból rágyújtott. Én akkor hirtelen a
következő kérdéssel támadtam rá:</p>
<p>– Mondja, kérem, kicsoda ön tulajdonképpen?</p>
<p>– Nem adta át a kapus a névjegyemet?</p>
<p>– Azon Huszt báró neve van. Az öné ez a név?</p>
<p>– Az enyém, mert magam csináltam.</p>
<p>Erre nem lehetett mit válaszolni.</p>
<p>Úgy éreztem, hogy fontos fölvilágosításokat kell még kérnem
Huszti Huszt úrtól, de azért az első kérdések, amelyeket hozzá
intéztem, mégis csak jelentéktelen külsőségekre vonatkoztak.
<span class="pagenum"><a name="Page_121" id=
"Page_121">-121-</a></span></p>
<p>– A szép szakáll, amelyet ön jerichói érsek korában viselt,
álszakáll volt?</p>
<p>– Természetesen. Én elvből mindig símára borotvált arccal
szoktam dolgozni és szakállas arccal utazni. Ha sima arcu embert
köröztetnek, akkor a rendőrség ügyet sem vet a szakállasakra. A
szakállragasztásnak az a tökéletes módja, amely önnek is feltünt,
saját találmányom. Kissé hosszadalmas eljárás, de a szakáll hetekig
is eltart és tévedésbe ejti a szakembert is.</p>
<p>– Szakember alatt rendőrt ért?</p>
<p>A báró megvetően legyintett a kezével.</p>
<p>– A rendőr nem szakértő, csak a borbély.</p>
<p>– És ha már sürgősen el kellett hagynia Magyarországot, miért
vette útját éppen Görögország és miért nem Amerika felé, hová az ön
kartársai, – ha szabad ezt a kifejezést használnom, – rendszerint
utazni szoktak?</p>
<p>– Ahol mindenki jár, ott nem tanácsos járni, – válaszolt nyugodt
mosollyal a báró úr. – Ön alkalmasint nem tudja, hogy Görögország
engem épp oly kevéssé szolgáltat ki, mint Amerika?</p>
<p>– Nem tudtam.</p>
<p>– Sejtettem. Otthon erről egyáltalában kevés embernek van
tudomása, ami némileg iskolai oktatásunk bűne. Ez a derék kis
ország megérdemelné, hogy feléje forduljon figyelmünk. Közel esik
és az idevezető útat a világ legnaivabb rendőrsége őrzi.
<span class="pagenum"><a name="Page_122" id=
"Page_122">-122-</a></span></p>
<p>Újabb cigarettára gyujtott és én ekkor a következő kérdéssel
támadtam rá:</p>
<p>– Tulajdonképpen minek köszönhetem a szerencsét? Én úgy
képzelem, hogy ilyen gyakorlatias gondolkodásu férfi, aminőnek a
báró urat tartom, nem inkommodálja magát puszta udvariassági
formaságok kedvéért.</p>
<p>– Elég jól ítél meg engem, – válaszolt mosolyogva. – Engem
tényleg a vágy vezetett ide, hogy ne csak szavakban, de tettekben
is meggyőzzem önt rokonszenvemről és hálámról.</p>
<p>– Ugyan?!</p>
<p>– Ön író, – folytatta bizonyos hévvel a báró, – és kitünő
elbeszélései sok élvezetes órát szereztek már nekem…</p>
<p>Itt a szavába kellett vágnom.</p>
<p>– Kérem, báró úr, ne felejtse, hogy én a szerény írók válfajához
tartozom…</p>
<p>Huszti kissé meghajtotta magát.</p>
<p>– Akkor hát el kell hallgatnom mindazt, amit az ön kiváló
tehetségéről gondolok. Nem hallgathatom azonban el, hogy míg
egyrészről az ön előadási művészetével igen meg vagyok elégedve,
addig sajnálattal kellett tapasztalnom, hogy ön nem mindig
szerencsés a témái megválasztásában…</p>
<p>– Szemérmetlen fráter! – gondoltam magamban. De szólni nem
szóltam semmit. A báró pedig a művelt mecenás hangján beszélt
tovább. <span class="pagenum"><a name="Page_123" id=
"Page_123">-123-</a></span></p>
<p>– Önök írók nagyon is távol élnek a való élettől és ez bizony
meglátszik a dolgozataikon is. Ha már az életkörülményeik nem
engedik meg, hogy aktiv életet éljenek, legalább keresniök kellene
oly emberek társaságát, akik otthon érzik magukat a világ
forgatagában.</p>
<p>– Mindenekelőtt a szélhámosokét és kalandorokét? – kérdeztem
kíméletlenül.</p>
<p>A báró úr hűvösen mosolygott.</p>
<p>– Nem tudom, hogy kit nevez szélhámosnak es kalandornak? Az
emberek részben a társadalom aszisztenciájával, részben a
társadalom nélkül és ellenére intézik életüket. Ha kalandorok alatt
azokat érti, akik a társadalom ellenére is mernek és tudnak élni,
akkor igenis ajánlom, hogy keresse fel az ő társaságukat, mert ők a
bátrak, az erősek és az őszinték.</p>
<p>Huszti Huszt úr e szavaknál kivett a zsebéből egy vastag
papircsomót, amelyben az én gyakorlott szemem azonnal megismerte a
kéziratot. Nem tagadom, a kézirat látása első pillanatban
kellemetlenül érintett. Ha valakivel beszélgetek és ő minden
bevezetés nélkül kéziratot vesz ki a zsebéből, akkor mindig
kellemetlen érzés fog el.</p>
<p>– Mi az? – kérdeztem naiv hangon.</p>
<p>– A naplóm. Önnek szeretném ajándékozni. Ha elolvassa, bizonyára
meríthet belőle inspirációt.</p>
<p>Kezembe vettem a kéziratot. Első lapján szép, hideg rondírással,
a cím állott: <i>Mr. Hudson élete.</i> Alcím: <i>A kalandor
naplója.</i> <span class="pagenum"><a name="Page_124" id=
"Page_124">-124-</a></span></p>
<p>– Ön a napló hőse? – kérdeztem.</p>
<p>– Én.</p>
<p>– Hát önt nem Huszti Husztnak hívják?</p>
<p>– Amerikában Frank Hudson a nevem.</p>
<p>– Nos, báró, illetőleg Hudson úr, köszönöm az ajándékot. Nagy
figyelemmel el fogom olvasni és ha közölhetőnek bizonyul…</p>
<p>A báró kivette kezemből a csomagot.</p>
<p>– Valóban boldoggá tesz, hogy elfogadja igénytelen ajándékomat.
Jósága fölbátorít egy másik kérésre is. Én sürgősen Amerikába
szeretnék utazni.</p>
<p>– Mit keres Amerikában?</p>
<p>– Az Egyesült Államok polgára vagyok! – mondotta némi
gőggel.</p>
<p>– Hát nem magyar ember?</p>
<p>– Az egyik nem zárja ki a másikat. Görögországban különben sem
maradhatnék, mert ez a vendégszerető ország sokkal kisebb és
szegényebb, semhogy a magamfajta nagyigényü ember itt hosszabb
ideig jól érezhetné magát… Amerikai hazámban éppen politikai
pályára készültem, amikor egy bizonyos vállalat kedvéért hazajöttem
Magyarországba. A vállalatom nem sikerült és most megint a
politikára akarom magamat vetni.</p>
<p>– Nem vonom kétségbe, hogy sikereket fog elérni azon a pályán.
De miért mondja el nekem mindezeket?</p>
<p>– A pénztárcámban mostanában gyászos apály <span class=
"pagenum"><a name="Page_125" id="Page_125">-125-</a></span>
következett be és körülbelül százötven magyar forintra volna
szükségem, hogy társadalmi állásomhoz méltóan utazhassam.</p>
<p>– Százötven forint? Majdnem négyszáz drachma és
megszámlálhatatlan sok lepta.</p>
<p>– A kéziratom háromszáz lap.</p>
<p>– A kézirata bizonyára aranyat ér, de nem bizonyos, hogy én
hasznát tudom-e venni?</p>
<p>– Nem árulok zsákban macskát. Holnapig itthagyom a könyvemet.
Lapozgasson benne. Holnap megint eljövök és akkor ön megmondja,
hogy megveszi-e vagy sem.</p>
<p>Olyan előkelő ajánlat volt, hogy nem utasíthattam vissza.</p>
<p>A báró úr magamra hagyott és én szobámba vonultam és olvasgatni
kezdtem. Nem volt könnyü föladat, mert rondbetűkkel csak a címét
írta, maga a kézirat annyira geniálisan volt papirosra vetve, hogy
csak nehezen tudtam kibetűzni az értelmét. A szerzőnek azonkívül
megvolt az a rossz szokása, hogy igen sűrűn rótta egymás alá a
sorokat, olykor a mondat végét keresztbe írta a már teleirott íven
és mindenféle törlésekkel és titokzatos írásjelekkel tarkította a
papirt. Félórai betüzgetés után már megfájdult a szemem.</p>
<p>Amit el tudtam olvasni, az dühbe hozott és megkacagtatott. Ime a
bevezetés: <span class="pagenum"><a name="Page_126" id=
"Page_126">-126-</a></span></p>
<div class="blockquot">
<p>Huszonkilenc esztendővel ezelőtt, Szilveszter estéjén történt.
Az E. grófok ősi várkastélyának toronyórája mély kongással jelezte,
hogy megint egy esztendő perdült le az elmulás végtelen örvényébe.
A kastély tornyai körül süvöltő északi szél fölkapta az érces
hangokat, és elvitte őket magával, messzire, messzire a behavazott
síkság fölött. Az emberek aggódva és reménykedve tekintettek
egymásra. Mit hoz vajjon az új esztendő? Az öröm vagy a bánat
esztendeje lesz ez? A két esztendő határmesgyéjén születtem én. A
sors talán ezzel is jelezni akarta, hogy nem mindennapi életet
szánt nekem. Bölcsőm az E. grófok ősi várkastélyában ringott, a
kőcímerrel ékes bástyatornyok árnyékában. Édesapám a gróf
főszakácsa volt, édesanyám pedig a grófné első komornája. Igen szép
és erős gyermek lehettem, mert édesanyám gyakran beszélte, hogy
úrnője, amikor elsőízben megpillantott, önkéntelenül is így
kiáltott föl: „Prachtkerl!“</p>
</div>
<p>Mondom, a naplónak ez a banális és édeskés hangja dühbe hozott
és meg is nevettetett. Hiszen régi tapasztalás, hogy a cselekvés
emberei mind ilyenformán írnak. A legeredetibb gondolkodásu,
legféktelenebb vérü emberek pedáns nyárspolgárokká lesznek, mihelyt
írótollat vesznek a kezükbe. A Julius Cézárok írásai csak
arravalók, hogy iskolásgyerekek tanulják belőlük a simára nyalt
stilust.</p>
<p>Eldobtam a kéziratot, hogy nem rontom vele többet <span class=
"pagenum"><a name="Page_127" id="Page_127">-127-</a></span> a
szememet. Lefekvéskor azonban megint csak a kezembe vettem.
Átfutottam a szerző tanulóéveiről szóló fejezetet. Igy kezdődött,
persze: „Már kora ifjuságomban erős kötelességérzet uralkodott
rajtam, mellyel mindenkor ki tudtam vívni szüleim és jóakaróim
megelégedését.“ (Még azt is – ?!) A grófné megengedte a szerzőnek,
hogy tulajdon fiával, a „sajnos, oly korán elhunyt Géza gróffal“
tanulhasson… Tovább lapoztam. Egy későbbi fejezet címe:
„Szerencsétlenségem története.“ Olvasóimra való tekintettel
telegrammstilusban mondom el azt, aminek leírásához Huszti-Hudson
úrnak tizenhárom lapra volt szüksége.</p>
<p>Ime: H. H. államköltséges baka-önkéntes. – Civil barátaival
megvacsorázik a Koronaőr-vendéglőben. – Kossuth-nótát éneklik. –
Főhadnagy bejön és azt mondja: Schweinehund! (Bocsánatot kérek, de
ő mondotta.) – Önkéntes válasza: Selber einer! – Főhadnagy kardot
húz. – H. H. a panganétjával védekezik. – Vendégek, pincérek
lefegyverezik főhadnagyot. Főhadnagy el. – H. H. elmélkedése:
felségsértés, szubordináció-sértés, fegyveres ellenállás = golyó
általi halál. – A barátai civilruhát és pénzt szereznek H. H.-nak,
aki Amerikába szökik.</p>
<p>A következő fejezeteket, amelyeket Amerikában írt a szerző,
gyorsan átlapoztam. Egynéhány fejezet címe megmaradt az
emlékezetemben. „Fogorvos leszek, de nincsenek betegeim“; „Szinész
leszek, de kifütyülnek“; „Nagy szerencse virrad reám“. A nagy
szerencse <span class="pagenum"><a name="Page_128" id=
"Page_128">-128-</a></span> az volt, hogy Huszti Huszt urat
pincérnek szerződtették az Astor-fogadóba. A következő fejezet
címe: „Mr. Huszti titkára leszek“.</p>
<p>Tovább nem olvastam. A szemem megfájdult és elálmosodtam.</p>
<p>Másnap fölkeresett a báró úr.</p>
<p>– Nos? – kérdezte.</p>
<p>A vállamat vonogattam.</p>
<p>– Ön nem tud írni, tisztelt uram.</p>
<p>Most már ő vonogatta a vállát.</p>
<p>– Hiszen, ha írni tudnék, akkor nem fordultam volna öhöz. Én
csak arra vállalkoztam, hogy témát adok. Hanem mondok valamit.
Tegyünk egy nagy sétát és útközben elmondom azt, amit közölni
szeretnék önnel. Lehet, hogy az előadásom jobban megnyeri a
tetszését, mint az írásom.</p>
<p>– Nem bánom!</p>
<p>Elmentünk az Olimpieion felé, majd a Hadrián-kapun áthaladva,
megkerültük az Akropoliszt. Azután megmásztuk a Nimfák-hegyét és
ott letelepedtünk egy ledöntött oszlopra. A báró útközben
folytonosan beszélt és én növekedő érdeklődéssel hallgattam. Pompás
csevegő volt. És amit mondott, azt fölötte érdekesnek találtam.
Amire visszaérkeztünk a d’Angleterre-hez, alkudozás nélkül
megfizettem neki a kívánt összeget. Lehetséges azonban, hogy így is
becsapódtam.</p>
<p>Az alantiakban megírom azt, amit tőle hallottam. <span class=
"pagenum"><a name="Page_129" id="Page_129">-129-</a></span>
Sajnálom, hogy nem adhatom vissza közvetlen és érdekes előadási
modorát.</p>
<p>Megjegyzem egyébként, hogy a báró harmadnapra egy olasz gőzösön
útrakelt Amerika felé. Azóta se láttam.</p>
<h3>I.</h3>
<p>Három esztendővel ezelőtt történt, a nyugatamerikai Sacramento
városában, hogy egy odavaló gazdag konzervgyáros. Mr. Huszt-Hudson,
a lapokban hirdetést közölt, amelyben egy a magyar nyelvet írásban
és szóban egyaránt jól bíró titkárt keresett. A hirdetés
megjelenését követő napon reggeli szürkületkor, egy vékony kabátban
didergő ember állott a nyaralószerűen épült Hudson-ház kerti kapuja
előtt. Amikor a néger háziszolga később kinyitotta az ajtót, hogy
beeressze a tejárust, a várakozó ember hozzálépett.</p>
<p>– Kérem, jelentsen be Mr. Huszt-Hudsonnak.</p>
<p>– Reggeli négy órakor? Ön megbolondult!</p>
<p>– Mr. Huszt-Hudson nyolcvanesztendős ember és ilyenkor bizonyára
már ébren van. Az öreg emberek rendesen álmatlanságban
szenvednek.</p>
<p>– Az meglehet, de azért még sem jelentem be.</p>
<p>– A házigazga titkárt keres és én ajánlkozni akarok az állásra.
Sem Mr. Huszt-Hudson, sem ön nem követelheti tőlem, hogy a
kedvükért egy fél munkanapot veszítsek. <span class=
"pagenum"><a name="Page_130" id="Page_130">-130-</a></span></p>
<p>A néger szó nélkül be akarta csapni az ajtót, a vékonykabátos
ember azonban megakadályozta ebben és gyorsan belépett a kertbe. A
fekete ekkor galléron ragadta a titkár-jelöltet, hogy kidobja az
utcára, a titkár-jelölt azonban ügyes és izmos legény volt és rövid
dulakodás után úgy a virágágy közepére teremtette a kapuőrt, hogy a
kaliforniai rózsabokrok összecsaptak fölötte, mint a tenger
hullámai.</p>
<p>A földszinten megnyilt egy tolóablak. Egy fehérhaju öreg ember
kidugta rajta a fejét.</p>
<p>– Hé, mi az odakünn?</p>
<p>Az idegen nem válaszolt, hanem fölsietett a lépcsőn, kinyitotta
az ajtót és az előszobán át belépett a társalgóba. Ott szemben
találta magát az öreggel, aki hosszúszáru magyar tajtékpipából
füstölt.</p>
<p>– Mr. Huszt-Hudsonhoz van szerencsém?</p>
<p>– Az vagyok.</p>
<p>– Ön titkárt keres?</p>
<p>– Igen, de nem reggeli négykor.</p>
<p>– Sietnem kellett, hogy megelőzzem versenytársaimat.</p>
<p>Az öreg tetőtől-talpig végigmérte vendégét.</p>
<p>– Ön olyan rongyos, mint egy csavargó, – mondotta azután.</p>
<p>A fiatalember vállat vont.</p>
<p>– Ha pénzem volna, akkor nem ajánlkoznám önhöz titkárnak.
<span class="pagenum"><a name="Page_131" id=
"Page_131">-131-</a></span></p>
<p>– Tud ön magyarul?</p>
<p>– Magyar ember vagyok.</p>
<p>– Az nem bizonyít. Én is magyar vagyok, de elfelejtettem a
magyar nyelvet. Igaz, hogy ötven esztendő óta élek már Amerikában.
Mivel foglalkozott ön eddig?</p>
<p>– Megpróbálkoztam mindennel. Voltam fogorvos, szinész,
táncmester és utoljára pincér a newyorki Astor-fogadóban.</p>
<p>– Mért hagyta ott a fogadót?</p>
<p>– Miss Ketty, a hoteligazgató leánya belémszeretett és a szülei
nem akarták hozzám adni.</p>
<p>Az öreg úr kevés gondolkozás után az íróasztalra mutatott:</p>
<p>– Üljön le oda. Angolul fogok önnek diktálni, ön pedig leírja
magyarul. Ha erre képes, akkor szerződtetem.</p>
<p>Huszt-Hudson úr diktálni kezdett, – szerencsére elég lassan, – a
fiatalember pedig írt. Az öreg úr azután kivette kezéből a teleírt
ívet és átfutotta.</p>
<p>– Azt hiszem, ön tud magyarul, – mondotta. – Holnaptól fogva
jőjjön el mindennap, pontosan délutáni háromkor. Estebédig együtt
fogunk dolgozni. Ön kap egy napra harmadfél dollárt. Ha
tisztességes ruhája lesz, akkor velem ebédelhet.</p>
<p>– Estig lesz ruhám, – mondotta az újonnan kinevezett titkár.
<span class="pagenum"><a name="Page_132" id=
"Page_132">-132-</a></span></p>
<p>– Most elmehet.</p>
<p>– Előleget nem kapok?</p>
<p>– Nem.</p>
<p>A titkár meghajolt és elment.</p>
<p>A kertben már várta a néger, egy éles baltával a kezében. A
titkárnak éppen csak annyi ideje maradt, hogy fölkapjon a földről
egy kerti-kereblyét, azzal ügyesen kivédte a baltacsapást, azután
egy villámgyors szekond-vágással fültövön, egy cseles kvarttal
pedig úgy gyomron vágta ellenfelét, hogy az kiejtette kezéből a
baltát.</p>
<p>Az öreg úr nyugodtan nézte az ablakból a tülekedést.</p>
<p>– Úgy látszik, katona is volt, – mondotta a pipája mellől.</p>
<p>Amikor a titkár már eltünt a kertből, Huszt-Hudson úr kinyitotta
a tolóablakot és kiszólt a négernek:</p>
<p>– Jim, az összetiport virágágyért öt dollárt fogok levonni az ön
béréből.</p>
<p>– Igenis, uram! – mondotta Jim.</p>
<p>Azzal a vízvezetékhez ment, megeresztette a vizet és alája
tartotta a fülét. Délután pontosan megérkezett a titkár. A néger
ezúttal megemelte előtte a sapkáját, amit a titkár barátságos
kézintéssel viszonzott. Az öreg Huszt-Hudson végigmérte titkárát.
Azon jószabásu fekete ruha volt.</p>
<p>– Honnan vette ezt a ruhát?</p>
<p>– A Douglas-cégtől, napi egy dollárért. <span class=
"pagenum"><a name="Page_133" id="Page_133">-133-</a></span></p>
<p>– Érdemes ennyit adni egy rend ruháért?</p>
<p>– Érdemes, mert az estebéd, amelyet itt kapok, alkalmasint megér
másfél dollárt is.</p>
<p>– És ki tette le önért a biztosítékot a ruháért? Mert azt
bajosan hiszem, hogy biztosíték nélkül rábízták volna önre a
ruhát.</p>
<p>– Miss Maud, a skót pap házvezetőnője kezességet vállalt értem
Douglaséknál.</p>
<p>Az öreg úr nem kérdezett többet, hanem leültette titkárát az
íróasztalhoz és diktálni kezdett neki. Angol nyelven beszélt, a
titkárnak pedig magyarul kellett írnia. Az emlékiratait mondta neki
tollba. Mr. Huszt-Hudson úr nagy időket látott ember volt. Ősnemes,
magyar családból eredt. Eredetileg Avarffy Ferenc volt a neve. Mint
fiatal lovastiszt végigharcolta az 1848–49-iki szabadságharcot és
Komárom kapitulációja után külföldre ment. Mivel nem igen bízott a
császári hatóságok salvus conductusában, elutazása előtt
nagykiterjedésü huszti birtokát az akkori időkben szokásos szinlelt
adás-vevési szerződéssel átruházta Sándor nevü öccsére, akinek,
mint afféle békés természetü embernek és rendületlen pecsovicsnak,
nem kellett félnie a hatósági zaklatásoktól. A két testvér abban
állapodott meg, hogy Sándor hűséges sáfárja lesz a rábízott
vagyonnak és hogy azt békésebb idők felvirradásakor, érintetlenül
vissza fogja adni bátyjának. Az öccs erről „a rend kedvéért“ írást
is akart adni bátyjának, Ferenc úr azonban sokkal nobilisebb
gondolkozásu <span class="pagenum"><a name="Page_134" id=
"Page_134">-134-</a></span> ember volt, semhogy elfogadott volna
ilyenféle irka-firkát. Avarffy Ferenc azután Kossuthék társaságában
Amerikába került. Itt elvált bujdosó társaitól és kalandos ösztöne
parancsának engedve, az akkori aranyországba ment, Kaliforniába. Az
aranyásónak azonban nem volt szerencséje. Hét évig rettenetes
nyomorban élt. Egy Magyarországba utazó földijével akkoriban
levelet menesztett Sándor öccsének, akit arra kért, hogy küldje el
neki birtoka után a járandóságot. Az akkori kezdetleges közlekedési
viszonyok mellett jó ideig kellett várnia a válaszra. Sándor úr
válasza nagyon különös volt. Mindenekelőtt arra figyelmeztette
bátyját, hogy járandóságokról ne beszéljen, mert neki nem jár tőle
semmi. Ő örök áron megvette a huszti birtokot, a vételárt le is
fizette Ferenc kezéhez az utolsó krajcárig, amiről a kezei között
levő szerződés és a nyugták tanuskodnak. Levelében szelíden, de
komoly hangon megrótta bátyját féktelen pazarlása miatt.</p>
<p>„Szép pénzt fizettem a birtokodért és te már is a nyakára hágtál
az egésznek? Mi lesz veled, te boldogtalan?!“</p>
<p>Hogy tanujelét adja testvéri szeretetének, ötszáz forintot
küldött Ferenc úrnak. Ez azonban nem járandóság, hanem ajándék.
Végül figyelmeztette bátyját, hogy ez az utolsó áldozat, amit érte
hozhat. „Rossz idők járnak szegény hazánkra és a tavasszal is
elfagyott a repcém. Ha rajtam állana, én megosztanám veled az
utolsó falat kenyeremet is. De ma már nem tehetem. <span class=
"pagenum"><a name="Page_135" id="Page_135">-135-</a></span>
Családos ember vagyok – tavaly feleségül vettem Nyiry Katalin
grófnőt és az ég megáldotta frigyünket egy szép fiúmagzattal…“</p>
<p>Ferenc úr, miután elolvasta ezt a levelet, boritékba tette az
öccse által küldött ötszáz forintot és szó nélkül visszaküldte
Avarffy Sándornak. (Pedig akkoriban már vagy hat hete besózott
halon élt.) Azután megszerezte az amerikai polgárjogot, letette az
Avarffy nevet és az elveszett birtoka után Husztnak nevezte magát.
Magyar voltát nem emlegette azóta és ha véletlenül magyar emberrel
találkozott, letagadta azt is, hogy magyarul ért.</p>
<p>Néhány évi nyomorgás után a szerencse szárnyára kapta a
bujdosót. Egy Hudson nevü gazdag farmer leánya, akit lovagolni
tanított Huszt, belészeretett és feleségül ment hozzá. Huszt az
apósa halála után, a neve mellé ragasztotta annak nevét és így lett
belőle Huszt-Hudson. Gyermekei nem voltak Huszt-Hudsonnak. Húsz
esztendei házasság után meghalt a felesége is és az özvegy ember
ekkor eladta farmját és Sacramento városába ment lakni. Mivel nem
tudta megszokni a henye életet, konzerv-gyárat alapított. A
vállalata jól beütött és Huszt-Hudson vagyonát több millió dollárra
becsülték.</p>
<p>Elbeszélésünk kezdetén már nyolcvan esztendős ember volt.
Egyedül élt vén gazdasszonyával és néhány cselédjével. A délelőttöt
még mindig a gyárában töltötte, délután pedig az emlékiratait
diktálta a titkárának. <span class="pagenum"><a name="Page_136" id=
"Page_136">-136-</a></span> A gazság, amelyet hűtelen testvére
rajta elkövetett, még mindig keserítette és az emlékirataival
bosszút akart állani a fivére családján. Úgy tervezte, hogy a
könyvet elküldi Magyarországba és ott kinyomatja sok ezer
példányban. Örök időkre meg akarta bélyegezni az Avarffy nevet.</p>
<p>Vagy három hónapig dolgoztak együtt az emlékiratokon,
Huszt-Hudson úr és a titkára. Akkoriban történt, hogy egyszer korán
reggel a néger kapus fölverte a titkárt az ötödik avenue-ben levő
hetedik emeleti lakásán.</p>
<p>– Hamar, titkár úr! Mr. Huszt-Hudson beszélni akar önnel!
Öltözzék föl és jőjjön velem!</p>
<p>– Mi baja az öregnek?</p>
<p>– Ma hajnalban megütötte a guta. Nem tud már járni és a nyelve
is csak nehezen mozog.</p>
<p>A titkár sietve felöltözött, azután Jimmel együtt bérkocsiba
szállott és elhajtatott a Hudson-házhoz. Az öreg ágyban fogadta.
Valóban igen rosszul volt. Intett a titkárnak, hogy üljön le
melléje, azután kiküldte a cselédeket a szobából.</p>
<p>– Én a végét járom, – mondta gyönge hangon. – Ez nem nagy baj,
mert eleget éltem és volt időm rendbehozni az ügyeimet. Egész
vagyonomat a metódista-egyháznak hagyom. Én ugyan nem vagyok
metódista és a metódistákról is csak annyit tudok, hogy templomuk
van a tizenkettedik avenuen, ahol vasárnap <span class=
"pagenum"><a name="Page_137" id="Page_137">-137-</a></span>
délutánonkint igen unalmas dalokat szoktak énekelni, de azért mégis
nekik testáltam mindenemet.</p>
<p>– Miért éppen a metódistáknak? – kérdezte szelid szemrehányással
a titkár.</p>
<p>– Mert városunkban ők a leghatalmasabb felekezet és ha egyszer
ráteszik kezüket a vagyonomra, akkor magyarországi rokonaim, a
derék Avarffyak, harapófogóval sem fognak belőlük kihúzni egy
centet sem.</p>
<p>– Vagy úgy!</p>
<p>– Különben senkinek sem hagytam semmit. A cselédjeimnek sem,
mert azok annyit loptak tőlem, hogy például Jimnek tizenötezer
dolláros folyószámlája van a Nevada-bankban.</p>
<p>– Van az ön szolgái között olyan ember is, akinek nincs
folyószámlája a bankban, – mondotta szerényen a titkár.</p>
<p>– Tudom. Ön az. Nos hát beszéljünk önről.</p>
<p>A titkár szíve hevesen kezdett lüktetni.</p>
<p>– Ön tudja, hogy mi volt a tervem az emlékirataimmal, –
folytatta Huszt-Hudson. – Magam nem végezhetem már be a munkámat.
Ön azonban megteheti. Ön annyira be van már avatva tervembe, hogy
egyedül is megírhatja a könyv befejezését.</p>
<p>– Óh igen, – mondotta a titkár.</p>
<p>– A kész kézirattal el fog utazni Magyarországba. Ott kinyomatja
tízezer példányban. A tízezer példányt ingyen szétküldi annak a
tízezer embernek, <span class="pagenum"><a name="Page_138" id=
"Page_138">-138-</a></span> aki ma Magyarország előkelő társaságát
alkotja. A költségek fedezésére és az ön fáradsága jutalmául adok
önnek kétszázezer dollárt. Elfogadja a megbízást?</p>
<p>– El!</p>
<p>Az öreg úr jó ideig hallgatásba merült, majd újból
megszólalt.</p>
<p>– Ha éppen akarja, meg is csalhat engem. Én ebben nem
akadályozhatom meg és mivel nem vagyok vallásos ember, még a
túlvilági büntetéssel sem fenyegethetem. Ha ön azonban okos ember,
akkor nem fog megcsalni. A tízezer könyv kinyomatása és terjesztése
az én fölületes számításom szerint legföljebb tízezer dollárba fog
kerülni. Önnek marad tehát elég pénze, hogy tisztességesen
megélhessen belőle. Ha megcsalna engem, akkor mégis csak valami
kellemetlen emléke maradna és ez a kellemetlenség nem éri meg önnek
a tízezer dollárt.</p>
<p>– Nem fogom megcsalni! – mondotta a titkár.</p>
<p>– Hiszek önnek. Most menjen az ébenfa-szekrényhez és nyissa ki a
felső fiókját. Ott fogja találni a kéziratot és a kétszázezer
dolláros bankutalványt. Vegye magához mind a kettőt és menjen a
dolgára. Nem szükséges, hogy ma délután eljőjjön, mert akkor én már
halott leszek.</p>
<p>A titkár zsebre tette a papircsomót és az utalványt, azután
ismét az ágyhoz közeledett, hogy búcsút mondjon a betegnek.
<span class="pagenum"><a name="Page_139" id=
"Page_139">-139-</a></span></p>
<p>– Elmehet! – mondotta Huszt-Hudson úr.</p>
<p>– Jó napot!</p>
<p>– Jó napot! Küldje be Bettyt!</p>
<p>A titkár elment. Első látogatása a Nevada-banknak szólt. Ott az
utalványt becserélte egy csekk-könyvért és mindjárt kifizettetett
magának ezer dollárt. Azután elment egy árúházba és tetőtől-talpig
fölruháztatta magát. Miután még aranyórát is szerzett, útközben
néhány havanna-szivart vett és elment egy előkelő ebédlőbe
reggelizni. Reggeli után elsétált a Hudson-ház felé. A fekete Jim
künn állott a kapu előtt.</p>
<p>– Mi van a gazdával, Jim úr?</p>
<p>– Meghalt! – válaszolta a fekete.</p>
<p>A kertben egész csapat feketekabátos, köcsögkalapos, borotvált
bajszu, Kossuth-szakállas ember állott. Furcsa ájtatos és gőgös
arcuk volt. Ezek mind metódista papok voltak.</p>
<p>A titkár még két napig maradt Sacramento városában, hogy
résztvehessen jóltevője temetésén. Azután New-Yorkba utazott.
Eleintén az volt a terve, hogy New-Yorkban fogja megírni az
emlékiratok befejezését. De azután eszébe jutott, hogy ezt a munkát
elvégezhetné az Európába induló hajón is. Egy napot azzal töltött,
hogy fölszerelte magát mindennel, amire egy hosszu útra készülő
gentlemannek szüksége lehet. Azután megváltotta elsőosztályu jegyét
Hamburgig és hajóra szállt. <span class="pagenum"><a name=
"Page_140" id="Page_140">-140-</a></span></p>
<h3>II.</h3>
<p>A bécs-budapesti délutáni gyorsvonat éppen indulófélben volt a
pozsonyi állomásról, midőn az utolsó pillanatban még két úri hölgy
kapaszkodott föl egyik elsőosztályu kocsira. Körülbelül egy korban
lehettek; az egyik fiatal asszony, a másik nem éppen fiatal leány.
Az asszony kicsi és tömzsi volt, de azért karcsu és elegáns.
Kedvesen impertinens fitos orra volt és beszédes, szinte már
bőbeszédü szeme. Valódi szubrett-alak, melynek szikrázó
mozgékonyságával különös, de nem kellemetlen ellentétben volt az a
kis arisztokratikus tartózkodás, amelyet állandóan magára
erőltetett. A leány magas és vékony volt. Meglátszott rajta, hogy
egy-két esztendővel ezelőtt még úgynevezett szenzációs
szépségszámba mehetett. Most már valamivel öntudatosabb, blazirtabb
és soványabb volt a kelleténél. A két hölgy kitünő szabásu és
mindenesetre igen drága utiruhát viselt. A hordárjuk két pompás
utiböröndöt tett a jászolba. Ez a gőgös két börönd igen
megrémülhetett, midőn egyszerre egy még gőgösebb börönd mellé
került. Ők afféle pompás londoni bőrtáskák voltak, a harmadik
koffer azonban, amely a jászol-hálóban feszített, már nem is
pompás, hanem valósággal monumentális börönd volt. Ilyen
podgyásszal már az angol lord sem utazik, <span class=
"pagenum"><a name="Page_141" id="Page_141">-141-</a></span> csak az
amerikai milliárdos könnyelmü fia. A két hölgy szeme rögtön
megakadt az amerikai bőripar remekén.</p>
<p>– Nézd, nézd! – mondotta a leány és olyan tisztelettel szemlélte
a böröndöt, mintha Leonardo da Vinci egyik képe előtt állana.</p>
<p>A menyecske, miután előbb meggyőződött, hogy senki se jár a
kocsi folyosóján, fölkapaszkodott az ülésre és megnézte a három
reklám-cédulát, amely a böröndön virított. „Waldorff-Astor –
New-York“; „Hôtel Cecil – London“, „Palace-Hôtel – Nice“. A világ
három legdrágább vendégfogadója.</p>
<p>A két nő összenézett.</p>
<p>– Te, – mondotta aztán a menyecske, – én azt hiszem, megjött az
amerikai milliárdos, akit olyan régóta vársz…</p>
<p>– Egy csúzos, vén petroleum-kereskedő lesz, – mondotta a leány.
De aztán lojálisan hozzátette: – Én ugyan azt se bánom, ha
milliárdos!</p>
<p>Abba kellett hagyni a beszélgetést, mert a monumentális koffer
tulajdonosa, aki eddig az ebédlő-kocsiban mulatott, belépett a
fülkébe. Egy angolszász pillantást vetett a hölgyekre, – egy
pillantást, amely semmit se mond és mindent meglát – és leült a
maga helyére. Később kivette a New-York Herald párisi kiadásának
egyik számát és olvasásba merült.</p>
<p>Mi már ismerjük ezt az urat. Mr. Huszt-Hudson egykori titkára
volt, akivel már mint jerichói érsekkel <span class=
"pagenum"><a name="Page_142" id="Page_142">-142-</a></span> és
Huszti báróval is találkoztunk. (Most jut eszembe, hogy az igazi
nevét nem mondtam meg tisztelt olvasóimnak. A hajdani grófi szakács
és a grófi komorna fiát Hudelkának, mások szerint azonban
Hodelkának hívták. Ő nem igen élt ezzel a névvel, bár ez törvényes
tulajdona volt.)</p>
<p>A hölgyek hideg közömbösséggel tekintettek maguk elé, de azért
az érdekes utitárs külsejének egyetlen részlete sem kerülte el a
figyelmüket. Miután biztosra vehették, hogy az amerikai egy kukkot
sem ért magyarul, fenszóval közölték egymással megfigyeléseiket.
Közömbös arccal, blazirt hangon beszélgettek, mintha csak az
időjárás forogna szóban.</p>
<p>– Te, – mondotta az asszony, – nekem őrülten tetszik a te
milliárdosod. Fogd meg jól, mert különben elhalászom előled.</p>
<p>– Lehet, hogy petroleummal kereskedik, – válaszolt a leány,
miközben a karperecén levő kis órát nézte, – de akkor bizonyos,
hogy az amerikai petroleum-kereskedők arisztokratikusabbak a mi
hitbizományosainknál.</p>
<p>– Nem lehet kereskedő, – vélekedett az asszony, – csak nézd meg
a cipőjét meg a keztyüjét. Ilyesmit nem vesz pénzért az ember,
ilyesmi veleszületik…</p>
<p>(A szép asszony ezt alkalmasint nem értette szószerint.)
<span class="pagenum"><a name="Page_143" id=
"Page_143">-143-</a></span></p>
<p>– Szép lába van, – jegyezte meg később a leány.</p>
<p>– Te mindig csak a lábakat nézed, – korholta az asszony. – Pedig
a szeme se kutya.</p>
<p>– A profilja olyan, mintha vasból kovácsolták volna. Kemény,
energikus, szemtelen, de azért mégis elmés és finom. Én roppantul
szeretem az ilyen férfiarcokat.</p>
<p>Az utitárs azalatt nyugodtan böngészett a lapjában. A következő
megállóhelyen a leány egy budapesti ujságot szerzett és ugyancsak
olvasni kezdett. Egyszerre odaadta a nyitott lapot az
asszonynak.</p>
<p>– Az uradról írnak itt.</p>
<p>– Párbaj? – kérdezte nyugodtan az asszony.</p>
<p>– Azt írják, hogy négyszázezer forintot nyert kártyán.</p>
<p>– Bár igaz volna! – sóhajtotta a menyecske.</p>
<p>Később bejött a vasúti ellenőr és a jegyeket kérte.</p>
<p>Az amerikai egy Cook-féle sárga füzetet nyujtott oda.</p>
<p>– Budapestre tetszik utazni? – kérdezte magyarul az ellenőr.</p>
<p>– Oda! – mondta ugyancsak magyarul a milliárdos.</p>
<p>A hölgyek rémülten tekintettek össze. Ez az ember tud magyarul!
Megértett mindent, amit róla beszéltek! A leány az ajtóra
tekintett, az asszony pedig a vészfékre… <span class=
"pagenum"><a name="Page_144" id="Page_144">-144-</a></span></p>
<p>Most megszólalt az amerikai. Megint magyarul. Kissé akadozva és
erős angolos kiejtéssel.</p>
<p>– Bocsánat, hölgyeim, nem akartam önöket zavarba hozni, csak
szórakozottságomban szólaltam meg magyarul. Mivel már elkövettem
ezt az ügyetlenséget, ki kell jelentenem, hogy nincs okuk
restelkedni a tréfás megjegyzéseik miatt. Nem vagyok sem érzékeny,
sem képzelődő ember és két jókedvüen unatkozó hölgy csevegését nem
veszem komolyabban, mint illik…</p>
<p>Az amerikai kissé meghajtotta magát és tovább olvasott, jelezve
ezzel, hogy nem akarja reájuk erőszakolni az ismeretséget. A két nő
tanakodva nézett össze. Nevethetnékjük is volt, de bosszankodtak
is. Végül megszólalt a menyecske.</p>
<p>– Mi bizony amerikainak néztük.</p>
<p>Az utitárs most félretette lapját.</p>
<p>– Jól itéltek meg, mert amerikai vagyok.</p>
<p>– És mégis tud magyarul? Ez különös.</p>
<p>– Magyar vér folyik ereimben. Az édesapám magyar emigráns volt.
A szabadságharc után menekült ki és amerikai asszonyt vett el. De
azért nagy súlyt vetett reá, hogy elsajátítsam őseinek
anyanyelvét.</p>
<p>– Ez szép! – mondta néminemü hazafias megindulással a szép
asszony.</p>
<p>(Mr. Huszt-Hudson, egy pillanatnyi inspirációjának engedve,
apjának fogadta néhai volt gazdáját. Neki gyakran voltak ilyenféle
inspirációi.) <span class="pagenum"><a name="Page_145" id=
"Page_145">-145-</a></span></p>
<p>– Most van elsőízben Magyarországon? – kérdezte a fiatal
leány.</p>
<p>– Most.</p>
<p>– Bizonyára vannak itthon rokonai is, akiket még nem látott?</p>
<p>– Talán vannak, – mondta titokzatos mosolylyal az amerikai. –
Attól függ, hogy akarnak-e reám emlékezni.</p>
<p>Az amerikai valami kellemes melegséget érzett a szíve tájékán.
Tíz esztendő óta, amióta Amerikába szökött, nem beszélt magyar
asszonnyal. Ez a meleghangu, bársonyos tekintetü, puha mozgásu
asszonyi fajta mégis sokkal különb minden anglikán Kettynél és
metódista Maudnál. Éppen csak azt nem tudta, hogy tulajdonképpen
melyik tetszik neki jobban a két útitársa közül, az asszony-e, vagy
a leány. Igen szerette volna tudni, hogy kicsodák a hölgyek.
Kérdést azonban nem intézhetett hozzájuk, mert ezzel véglegesen
kompromittálta volna amerikai voltát. De aztán eszébe jutott, hogy
kérdés nélkül is könnyüszerrel kielégítheti kíváncsiságát.</p>
<p>A leány, alkalmasint csak azért, hogy fitogtassa előtte angol
tudományát, kölcsön kérte tőle a Heraldot. Erre ő kölcsönkérte a
magyar lapot. Abban megkereste a hírt, amely a négyszázezer
forintos kártyanyereségről szólt. Nagy meglepetésére az ujsághír
így kezdődött: huszti Avarffy, az ismert sportember…</p>
<p>Avarffy? Hiszen ez az én emberem, akinek megnyomorítására
<span class="pagenum"><a name="Page_146" id=
"Page_146">-146-</a></span> Európába jöttem, – mondta magában az
amerikai. – Ha ez tudná, hogy miféle papirokat hordok én a
kofferemben.</p>
<p>Azzal tisztában volt, hogy a szép asszony ura nem lehet az ő
volt gazdájának hűtelen öccse. Az, ha ma még él, legalább is
hetvennyolc esztendős; hetvennyolcesztendős emberek pedig még
Magyarországon se kártyáznak százezrekbe. De azt is tudta az
amerikai, hogy Mr. Huszt-Hudson menekülése után csak egy huszti
Avarffy maradt az országban. A kártyás Avarffy tehát föltétlenül
egyenes leszármazója a pecsovics öccsnek.</p>
<p>Hamar elérték Budapestet. A pályaudvaron libériás inas várta a
hölgyeket. Az amerikai megemelte előttük a kalapját, aztán kocsiba
szállott és a legelőkelőbb vendégfogadóba hajtatott. Az úton jó
ideig egy másik kocsi ügetett párhuzamosan az övével. Az ablakon át
egy halvány leányarcot látott, amely előre hajolva, mereven
tekintett reá.</p>
<p>– Ez a szép leány attól fél, hogy nem fog többet látni, –
gondolta az amerikai. – Pedig téved, mert nemsokára megint
szerencséje lesz hozzám.</p>
<p>Egy igen jó estebéd után, miután megivott egy kis üveg Goulet-t,
az amerikai – vastag havannával a fogai között, – rákönyökölt a
vendéglő asztalára és a cigányzene hangjai mellett morfondirozni
kezdett.</p>
<p>– Tulajdonképpen infámis ötlet volt az öreg Huszt-Hudsontól,
hogy egy poszthumus pamflettel <span class="pagenum"><a name=
"Page_147" id="Page_147">-147-</a></span> akart bosszút állani az
igazságtalanságért, amely rajta esett… Bosszúból embert ölni, azt
értem, mert férfias dolog. De pletykákat terjeszteni, az
vénasszonyos tempó… Mindazonáltal meg fogom tenni azt, amit az öreg
rám bízott. Sietnem azonban nem kell. Mr. Huszt-Hudson ma már
különben is ráér várni… Az utolsó pár fejezete a könyvnek még nem
is kész… A hajón akartam megírni, de ott annyi mulatságos asszony
volt, hogy nem értem rá semmire… Majd megírom Budapesten. Közbe
azonban meg fogok ismerkedni Avarffyékkal. Magyarországon az
ilyesmit könnyen nyélbe lehet ütni. Különben elég szerencsés ötlet
volt tőlem, hogy a vasuton apámmá fogadtam az öreg Huszt-Hudson-t
és hogy a fogadóban Mr. Frank Huszt-Hudsonnak mondtam magamat.
Ennél az ötletnél meg fogok maradni… Jól ismerem az Avarffy-család
történetét és ha a személyazonosságom igazolása céljából okmányokra
lesz szükségem, nem fogok zavarba jönni. Ezennel kijelentem, hogy a
nevem mától fogva holtomiglan Frank Huszt-Hudson marad. Azaz ne
hamarkodjuk el a dolgot! Hiszen meglehet, hogy idők multával újból
fölveszem tiszteletreméltó őseim, a huszti Avarffyak nevét… Ha az
én Sándor kuzénom, aki tegnap állítólag négyszázezer forintot nyert
kártyán, tisztességes gentleman, akkor meg fogok vele barátkozni.
Mert én nem vagyok annyira bosszúálló természetü, mint boldogult jó
apám, aki – ezt bevallhatjuk őszintén – élete alkonyán már kissé
gyöngeelméjü <span class="pagenum"><a name="Page_148" id=
"Page_148">-148-</a></span> volt… Talán feleségül veszem azt az
érdekes leányt, de mindenesetre udvarolni fogok a szép asszonynak.
Ha boldogult apám erről tudomást vesz a túlvilágon, akkor esetleg
még örülni fog, mert hiszen az én bosszúm sokkal nagyobbszabásu és
mélyebbreható, mint az ő együgyü irkafirkája… Most azonban gyerünk
aludni!</p>
<p>Mikor megfizette a vacsoráját, különös meglepetés érte. A
főpincér az ő anyai nagybátyja volt. Muki bácsi, aki E. gróféknál
valamikor második komornyik volt. Az öreg természetesen nem ismerte
meg az előkelő külföldi úrban az ő öccsét. Mély meghajlással tette
zsebre a forintot, amelyet a nagylelkü idegen borravalóul adott
neki.</p>
<p>Az amerikai másnap elment egy kis nyomdaüzletbe és miután sokáig
válogatott a betűben és a papirban, névjegyeket rendelt
magának.</p>
<p class="center"><i>Frank Huszt-Hudson</i></p>
<p class="right"><i>Sacramento</i>,<br />
<i>Nevada U. S.</i></p>
<p>Azután elment egy másik nyomdába és miután ott is sokáig
válogatott betűben, papirban egyaránt, másféle névjegyet is
nyomatott, a <i>W. G. Hamy</i> névre. Ezt a látszólagos pazarlást
megértheti és megbocsáthatja a szíves olvasó, ha megtudja azt, amit
a nyomdász nem is sejtett, hogy W. G. Hamy akkoriban az
Egyesült-Államok külügyi államtitkára és állandó elnökjelöltje
volt. <span class="pagenum"><a name="Page_149" id=
"Page_149">-149-</a></span></p>
<p>Huszt úr, – a rövidség okáért adjuk meg neki a nevet, amelyhez
szemmel láthatólag nagyon vonzódott, – harmadnapra meglátogatta a
budapesti amerikai főkonzult. Amikor belépett a főkonzulátusi
hivatalba, ott rögtön tisztában voltak vele, hogy hamisítatlan és
előkelő yankee-val van dolguk. Huszt ugyanis kalappal a fején,
zsebretett kézzel lépett be, nem köszönt senkinek, hanem mereven a
titkár arcába nézett és éneklő hangsúlyozással mondotta ki a
főkonzul nevét.</p>
<p>– A főkonzul vadászaton van, Erdélyben, de én vagyok a
helyettese, – mondotta a titkár.</p>
<p>Huszt erre az iratai közt kezdett keresgélni. Egy hitel-levelet
nyujtott át a titkárnak. A titkár belepillantott.</p>
<p>– Látom, hogy önt Huszt-Hudsonnak hívják és hogy egy millió
koronányi hitele van az Angol-Magyar-nál.</p>
<p>Huszt ekkor szó nélkül odaadott neki egy névjegyet. M. G. Hamy
névjegye volt. Arra egy írástudó kéz már előbb ráírta a következő
sorokat: „Kedves főkonzul, Huszt-Hudson nekem jó barátom; tegyen
érte, amit tehet. Üdvözli: Hamy.“</p>
<p>A hatalmas ember ajánlata mindenekelőtt arra indította a tikárt,
hogy egy nádszéket toljon Huszt alá. Azután kinyitotta a nagy
Arnheim-szekrényt, ahol különböző diplomáciai titkok közt
havanna-szivarokat és egy üveg A. D. G. scoth whisky-t őrzött.
Miután <span class="pagenum"><a name="Page_150" id=
"Page_150">-150-</a></span> szivarra gyujtottak, társalgás indult
meg köztük, amely angolszász fogalmak szerint bizalmasnak volt
nevezhető.</p>
<p>– Ön fia a konzerv-Hudson-nek? – kérdezte a titkár.</p>
<p>Huszt bólintott a fejével. Annak.</p>
<p>– Nem tudtam, hogy az öregnek fia van.</p>
<p>– Egypár hónappal ezelőtt magam sem tudtam.</p>
<p>– És mindenét önre hagyta?</p>
<p>– Egypár milliót a metódistáknak juttatott.</p>
<p>(A titkár hamarosan kiszámította, hogy ha az egypár tíz milliót
jelent is, Huszt úrnak akkor is juthatott még vagy ötven millió
dollár…)</p>
<p>– Üzleti ügyben jött ide? – kérdezte tovább a titkár.</p>
<p>– Nem. Csak meg akarom ismerni az országot, mert az édesapám
innen szakadt ki Amerikába.</p>
<p>– Jól van. Akkor tehát társaságba akar járni. Az emberek itt nem
vendégszeretők, – bár ők maguk meg vannak győződve az ellenkezőről,
– de ha nem kerül pénzükbe és fáradságukba, akkor szívesen maguk
közé eresztik a külföldi embert. Önnek azonban választania kell,
hogy melyik társasággal akar érintkezni. A földbirtokosokkal, vagy
a kereskedőkkel?</p>
<p>– Kik itt az előbbkelőbbek? – kérdezte Huszt.</p>
<p>– Azt bajos volna eldönteni. A kereskedők, ha csak tehetik,
földbirtokot szereznek, a földbirtokosok pedig szívesen veszik ki
részüket a kereskedelmi vállalatok <span class="pagenum"><a name=
"Page_151" id="Page_151">-151-</a></span> hasznából. Egészben véve
mégis inkább a földbirtokosok társaságát ajánlanám önnek, mert
onnan mindig átmehet a kereskedők közé.</p>
<p>– Helyes.</p>
<p>– A főnököm most nincs itt és én nem mutathatom önt be. De majd
telefonálok a német főkonzulnak. Neki jó összeköttetései vannak itt
és ő örül, ha szívességet tehet nekünk.</p>
<p>– Amint gondolja.</p>
<p>A titkár összeköttette magát a császári főkonzulátussal.</p>
<p>– Halló, kedves gróf… Ön az? Van itt egy amerikai úriember… a
konzerv-Hudson fia… ötven millió dollár és sajátkezü ajánlat az
államtitkártól… Meg szeretné ismerni a magyar társaságot… Igen?
Köszönöm! Akkor majd önhöz küldöm!</p>
<p>A titkár megint Huszthoz fordult.</p>
<p>– A dolog rendben van. A német elvállalja az ön bemutatását. Azt
mondja, könnyü föladat, mert a magyar előkelő társaságban
mostanában a gazdag angolnak és amerikainak arisztokratikus
poziciója van… Menjen mindjárt hozzá és tegye azt, amit ő mond.</p>
<p>Huszt kezet fogott a titkárral.</p>
<p>– Köszönöm.</p>
<p>Amikor már az ajtóban volt, a tisztviselő még utána szólt:</p>
<p>– Ön most jött át első ízben a nagy vizen?</p>
<p>– Most. <span class="pagenum"><a name="Page_152" id=
"Page_152">-152-</a></span></p>
<p>– Akkor figyelmeztetem, hogy itt vannak emberek, akiket nem
szoktak a nevükön szólítani.</p>
<p>– Hanem? – csodálkozott Huszt.</p>
<p>– Hanem valami címükön, amely őket örökség jogán megilleti. A
német főkonzul például gróf úr. De vannak bárók is és hercegek.</p>
<p>– Óh, erről már hallottam! – szólott mosolyogva Huszt.</p>
<p>Még az este Huszt a császári főkonzul társaságában megjelent
egyik előkelő klub alapító lakomáján. A daliás termete, amelyen ő
brit felsége londoni szabójának remekbe szabott frakkja feszült,
általános föltünést keltett, a száraz és nyugodt modora pedig
kellemesen érintette az embereket. A főkonzul bemutatta őt néhány
tucat gentleman-nek, azután asztalhoz vezette. A hivatalos
pohárköszöntők elhangzása után az asztalfőn szólásra emelkedett egy
öreg úr. Ő volt az egyetlen a társaságban, aki fekete magyar ruhát
viselt. Piros arca, tüskés szemöldöke és melléig érő, hófehér
szakálla volt. A szép öreg azt mondta, hogy ahol annyi magyar ember
van együtt, ott poharat illik emelni a hazára is. Majd a
szabadságharcról kezdett beszélni. Komárom ostromának egyik hősies
epizódját beszélte el, amelynek ő szemtanuja és szereplője
volt.</p>
<p>A fiatalabbak mosolyogva néztek össze.</p>
<p>– Az öreg ezt ma már ötvenedszer meséli!</p>
<p>A császári főkonzul odahajolt Huszt füléhez.</p>
<p>– Látja a karneolgombos öreget? Egyike a legkülönösebb
<span class="pagenum"><a name="Page_153" id=
"Page_153">-153-</a></span> embereknek, akit ismerek. Valahányszor
alkalma van szónokolni, mindig a hazaszeretet evangéliumát hirdeti
és átkozza az árulókat és a közömbös szivüeket. Pedig száz
szavahihető tanu állítja, hogy a szabadságharc idején muszkavezető
volt és hogy később förtelmes odaadással szolgálta a császári
reakciót…</p>
<p>– Tehát szélhámos? – kérdezte Huszt.</p>
<p>– Dehogy az! Ő annyiszor hirdette a szabadság hitvallását, hogy
most már maga is hisz benne. És azt is elhiszi, hogy ő valamikor
karddal harcolt az osztrák zsarnokság ellen. A kézen fekvő hazugság
örökös ismételgetésével sikerült elnyomnia a valóságot. Senki sem
merne ma tiszteletlenül beszélni az öreg multjáról, még az a
félkezü másik öreg sem, aki a váci csatában vesztette el a jobb
karját és aki talán éppen a karneolgombos öreg denunciációja
folytán töltött néhány esztendőt az olmützi kazematákban…</p>
<p>– Mi a neve a magyarruhás öregnek? – kérdezte Huszt.</p>
<p>– Avarffy Sándor…</p>
<p>– Lám, hát él még az öreg? – csodálkozott Huszt.</p>
<p>– Ismeri a nevét? – kérdezte a főkonzul.</p>
<p>– A vasúton két hölggyel utaztam, megtudtam, hogy az egyik
Avarffyné volt…</p>
<p>– Avarffy Guidóné lehetett; az öreg úr menye.</p>
<p>– Egy fiatal hölgy volt vele… <span class="pagenum"><a name=
"Page_154" id="Page_154">-154-</a></span></p>
<p>– Avarffy Pálma, az öreg úr leánya. Érdekes fiatal hölgy!</p>
<p>– Az öreg úr nagyon későn nősülhetett?</p>
<p>– Ezek a második házasságából való gyerekei. Első házasságából
is van egy fia, Imre, ő már meglett ember…</p>
<p>A főkonzul körülnézett a teremben.</p>
<p>– A fiatal Avarffyak közül egyik sincs itt.</p>
<p>Asztalbontás után a főkonzul bevezette Husztot a kártyaszobába.
Bakkarát játszottak. Ezt a játékot az amerikai is ismerte és így
részt vehetett benne.</p>
<p>Osztás közben egyik fiatal úr szeme megakadt Huszt kezén.</p>
<p>– Ön nagy sportember lehet, mr. Huszt, – mondotta.</p>
<p>– A kezemet nem a sport durvította el, hanem a munka, –
válaszolt egykedvűen az amerikai. – Én hét évig vashámorban
dolgoztam.</p>
<p>– Kolosszális! – kiáltotta az ifju. – Passzióból tette ezt?</p>
<p>– Nem, – válaszolt mosolyogva Huszt. – Mi amerikaiak se vagyunk
olyan bolondok, hogy passzióból végezzünk állati munkát. Szükségből
dolgoztam.</p>
<p>Miután nagy hidegvérrel elvesztett ezer koronát, újból
megszólalt.</p>
<p>– Az édesanyám és én lelkes hívei voltunk a nők politikai
egyenjogúsításának. Az apám, aki európai eredetü ember volt, az
ellenpárthoz tartozott. Az édesanyám <span class="pagenum"><a name=
"Page_155" id="Page_155">-155-</a></span> ezért elvált az apámtól
és hogy megélhessünk, a hámorba kellett mennem.</p>
<p>– De kedves apjaura mégis megbékült önnel a halálos ágyán?</p>
<p>– Én békültem meg vele, – mondotta Huszt, – miután tanúk előtt
beismerte, hogy igazságtalan volt velem szemben.</p>
<p>Huszt sok ízléssel elvesztett néhány ezer koronát, azután
hazament a szállására. A főkonzul, amikor másnap visszaadta neki a
látogatást, azt mondotta neki:</p>
<p>– Ön nagyon megnyerte az embereket.</p>
<h3>III.</h3>
<p>Az öreg Avarffy Sándorról, – a magyarruhás hazafiról – azt
beszélték, hogy az ország egyik leggazdagabb embere. Mikoriban ő
átvette a huszti családi birtokokat, a földek kilenctizedrésze
ingovány volt, hol sáson és piócán kívül még csak csíkhal és
hideglelés termett. Idővel azonban lecsapolódtak a vadvizek és
Avarffy uram óriás kiterjedésü, elsőosztályu buzaföldek urává lett.
Az öreg úrnak az volt a híre, hogy jeles gazda. Gazdálkodó módszere
egyébként fölötte egyszerü volt: ami neki járt, azt lehetőleg
duplán megvette, amit pedig tőle követeltek, azt elvből nem adta
meg. Módszeréhez szívós következetességgel ragaszkodott.
<span class="pagenum"><a name="Page_156" id=
"Page_156">-156-</a></span> A háztartása szükségleteit is mindig
hitelbe vásárolta. Számlát nem fizetett. A kereskedő vagy várt,
vagy perelt. Ha perelt, akkor egy szívós, gőgös, nagybefolyásu, a
törvénycsavarás minden fogásában járatos, tagadásra, esküre,
fölebbezésre és perújításra kész ellenféllel találta magát szemben,
aki akkor nyult csak a zsebébe, ha már semmiképpen sem kerülhette
el az árverést. Tíz kereskedő közül nyolc egyáltalában nem perelt.
Úgy okoskodtak, hogy egyszer, – ha előbb nem, hát Avarffy uram
halála után – csak megkerül a pénzük. Bebizonyított dolog, hogy a
nagy vagyon erkölcsi kamatokat is hajt, amelyek után az ügyes ember
megélhet, anélkül, hogy hozzá kellene nyulnia a valódi kamatokhoz.
És különös, hogy Avarffy uram, bár apró piszkosságairól mindenki
tudott, nem volt rosszhírü ember. Csak különc volt.</p>
<p>Az öreg úr az esztendő egy részét a budai palotájában töltötte.
Az emeleten ő maga lakott Pálma leányával, a földszinten Imre fia,
a második emeleten pedig Avarffy Guidó. Mindakét fiu házas ember
volt, gyermeke azonban egyiknek se volt. Imre úr egyik északi
vármegyének főispánja volt. Nem lehettek valami bokros teendői a
megyéjében, mert csak elvétve hagyta el a fővárost. A felesége egy
szegény, de fényesnevü, feltünően rút és istenfélő osztrák grófné
volt. Az asszony befolyásának tulajdonítható, hogy Imre úr teljesen
elosztrákosodott, nem ugyan politikai meggyőződése dolgában, hanem
fizikailag. A külseje, <span class="pagenum"><a name="Page_157" id=
"Page_157">-157-</a></span> a modora és az életszokásai olyanok
lettek, mint egy Metternich iskolájában nevelkedett császári
diplomatáé. Igen méltóságos külsejü, óvatos és megfontolt úriember
benyomását tette. Ostobaságot sohasem mondott, nem is cselekedett,
de elmés mondást se hallott még senki a szájából. Élete célja
szemmelláthatólag az volt, hogy a jóízlésnek bizonyos előre
megállapított szabályai szerint unatkozzék. Mivel az öreg Avarffy
mindent adott Imre fiának, csak éppen pénzt nem, a főispán úr
meglehetős szegénységben élt. Felesége, a grófnő nagy
önfeláldozással viselte el a cifra, de olykor kegyetlen nyomorúság
terheit.</p>
<p>Guidó úr még alig volt harminc esztendős. Hogy valami
foglalkozása legyen, képviselői mandátumot szerzett. Eleven eszü,
ötletes és könnyüvérü ember volt. Néhány esztendővel ezelőtt, – a
feudális érzelmü Imre őszinte megbotránkozására, – egy csinos
örmény leányt vezetett oltárhoz. Az asszonynak volt vagyona is, de
az nagyon hamar eluszott Guidó úr kezén.</p>
<p>Azóta Guidó úrnak tulajdonképpeni foglalkozása kölcsönök
szerzése volt. (A laikus nem is hinné, mennyi időbe és munkába
kerül egy-egy jól záródó vasszekrény megostromlása.) Az asszonyka
teljes ellentétje volt a földszinti grófnőnek, akivel egyébként a
képzelhető legrosszabb lábon élt; míg ugyanis Imréné egészen a maga
képére formálta a főispánt, addig Guidóné szakított pénzszerző
őseinek minden hagyományaival <span class="pagenum"><a name=
"Page_158" id="Page_158">-158-</a></span> és szakasztott olyan
vidám és könnyelmü lett, mint volt a képviselő úr.</p>
<p>Lássuk azonban, hogy mi történik az Avarffy-palotában. Guidó
éppen e pillanatban érkezett haza. Az első emeleten, édesapjának
ajtaja előtt, összetalálkozott a feleségével, akin nagy és kellemes
fölindulás nyomai látszottak.</p>
<p>– Guidó, – kiáltotta suttogó hangon az asszony (mert bizonyos,
hogy suttogva is lehet kiáltani), – apa elesett a lépcsőn… Azt
beszélik, hogy szélhüdés érte…</p>
<p>– Az nem lehet igaz! – válaszolta kétkedően Guidó, akiben
esztendők óta megerősödött már a hit, hogy az öreg Avarffy
halhatatlan.</p>
<p>De azért dobogó szível lépett be a felesége után az öreg úr
lakásába. Édesapja ott ült a nappalijában, pipával a szájában. Az
asztalán egy üveg tokaji bor állott. Épnek és erősnek látszott,
mint egy százesztendős tölgyfa.</p>
<p>– Hogy van, kedves apa? – kérdezte a szép asszony.</p>
<p>– Nagyon jól. Az imént elcsúsztam a lépcsőn, de annak az
átkozott szőnyeg az oka.</p>
<p>– Hál’ Istennek, hogy így van, – mondotta Guidó, miközben
leroskadt egy székre.</p>
<p>A főispán és a grófnő is ott voltak a szobában. Imre úr az ő
rendes, ostobán-titokzatos szfinksz-arcát csinálta és mélységesen
hallgatott. A felesége pedig <span class="pagenum"><a name=
"Page_159" id="Page_159">-159-</a></span> úgy volt öltöztetve, mint
egy jobb angol házban szolgáló szakácsnő.</p>
<p>– Olvasom, hogy neked gratulálni lehet, – szólott Guidóhoz az
öreg úr.</p>
<p>– Nekem?</p>
<p>– A lapok azt írják, hogy négyszázezer forintot nyertél
kártyán.</p>
<p>Guidó dühösen fölkacagott.</p>
<p>– Legfőbb ideje, hogy behozzák a botbüntetést az ujságírók
számára. Négyszáz forintot vesztettem pókeren és a nyavalyások azt
írják, hogy ezer annyit nyertem. Se éjjelem, se nappalom azóta a
hitelezőimtől.</p>
<p>– Igy is gratulálok neked, hogy van veszteni való négyszáz
forintod, – elméskedett az öreg.</p>
<p>E pillanatban Pálma lépett be. Egy nagyon fantasztikus és kissé
asszonyos pongyola volt rajta. Hidegen bólintott a grófnő felé,
akit ő sem állhatott ki, Guidónénak pedig azt mondta, hogy:
szervusz. Egy névjegyet tett az asztalra.</p>
<p>– Ezt Mihály hozta. Ez az úr künn van a folyosón és beszélni
akar apával.</p>
<p>Az öreg megnézte a névjegyet.</p>
<p>– Ez az úr menjen a pokolba. Én nem veszek gazdasági
gépeket.</p>
<p>– Gépügynök? – kérdezte Pálma.</p>
<p>Most nézte csak meg a névjegyet: <i>Frank Huszt-Hudson</i>.
<span class="pagenum"><a name="Page_160" id=
"Page_160">-160-</a></span></p>
<p>Mihály, egy kiéhezett öreg cseléd, aki valami érthetetlen okból
ragaszkodott Avarffyékhoz, belépett.</p>
<p>– Kérem, az az úr odakünn azt mondja, hogy levelet hozott
Lándory gróf őnagyméltóságától…</p>
<p>– Akkor jőjjön be.</p>
<p>Guidóné elpirult, Pálma arca pedig elfehéredett, midőn belépett
az, akire éppen gondoltak: az ő vasuti milliárdosuk.</p>
<p>A milliárdos remekbe szabott fekete kabátot viselt és ragyogó
köcsögkalapot tartott a hártyavékonyságu, fehér keztyűbe bujtatott
kezében. A bal szemében keretnélküli monokli csillogott.</p>
<p>– Avarffy Sándor úr?! – kérdezte.</p>
<p>– Én vagyok, – jelentkezett az öreg.</p>
<p>Az amerikai disztingváltan közömbös arcán széles mosoly futott
végig. Kivette szeméből a monokliját, megtörülte a kendőjével,
azután odalépett Sándor úrhoz, szó nélkül megölelte és
jobbról-balról megcsókolta. Az öreg úr erre kimondhatatlan furcsa
arcot vágott.</p>
<p>– Jó napot, Sándor bácsi! – mondotta Huszt.</p>
<p>– Mi az? Mi tetszik?</p>
<p>Az amerikai meghatottan mosolygott körbe.</p>
<p>– Frank Huszt-Hudson vagyok, a konzerv-Hudson fia.</p>
<p>– Mi közöm nekem a konzerv-Hudsonhoz? – csodálkozott az
öreg.</p>
<p>– A konzerv-Hudson huszti Avarffy Ferenc volt. <span class=
"pagenum"><a name="Page_161" id="Page_161">-161-</a></span> A mult
hónapban halt meg. Ő küldött, hogy látogassam meg magyarországi
rokonaimat.</p>
<p>Avarffy Sándor visszahanyatlott a székére. A két fia egyenesen
állott, mint a cövek és kidülledt szemmel nézte az amerikait. Ha
látni és hallani lehetne a gondolatokat, akkor rémült
sirálycsapatként kergetőztek volna a szoba padmalya alatt.</p>
<p>Az elzüllött Avarffy Ferencnek fia van… A fiu megjött
Amerikából… Egy nagy, erős, szemtelen kamasz… Vissza fogja
követelni apja vagyonát, itt fog élni a nyakunkon, pénzt fog kérni,
pörrel fog fenyegetőzni, botrányt fog csapni… Kapni ugyan nem fog
kapni egy árva fillért sem, – ez a gránitszilárdságu bizonyosság
azonnal kibukkant az első rémület káoszából, – de a lapok, hej a
lapok!</p>
<p>Az öreg úr volt az első, aki lélegzethez és szóhoz jutott. Az
imént úgy összelapult a meglepetés súlya alatt, mint a
palacsinta-kalap; de most fölpattant, kiegyenesedett és dühbe
jött.</p>
<p>– Miféle ízetlen tréfa ez?! Azt hiszi az úr, Huszton vagy Hudson
úr, hogy engem be lehet csapni? Semmi közöm az apjához, sem az apja
fiához! Ha százszor be tudja bizonyítani, hogy Avarffy Ferenc fia,
én akkor sem ismerem az urat! Volt nekem egy testvérem, – egy léha,
pazarló ember, – levettem róla a kezemet és nem akarok tudni sem
róla, sem semmi ijáról-fijáról… Most menjen az úr, mert policájt
hivatok! <span class="pagenum"><a name="Page_162" id=
"Page_162">-162-</a></span></p>
<p>Az amerikai nyugodt arccal hallgatta végig az öreget. Nem ijedt
meg, de haragos sem lett, inkább valami férfias meghatottság
tükröződött vissza a vonásain. Azután Pálmához fordult és
csodálatos puha hangon mondotta:</p>
<p>– Igy kell hát viszontlátnom szegény jó nagybátyámat? Óh, ha
sejtettem volna, hogy az egészsége ilyen szomoru állapotban van,
akkor nem izgattam volna föl…</p>
<p>Láthatólag gyöngeelméjűnek tartotta Sándor urat.</p>
<p>– De édesapa, talán megnézné a kegyelmes úr levelét, – szólott
Pálma oly szerény hangon, amely sehogysem illett gőgös arcához.</p>
<p>Guidó fölvette a levelet az asztalról, hová az amerikai tette,
fölbontotta és átfutotta.</p>
<p>– A kegyelmes azt írja, hogy a német gróf mutatta be neki ezt az
urat, és hogy ennek az úrnak kitünő ajánlatai vannak az amerikai
külügyi hivataltól.</p>
<p>Megint fülledt csöndesség támadt a szobában. A gondolatsirályok
megint szálldosni kezdtek. Most már így víjogtak:</p>
<p>– Ez tehát nem amolyan ágrólszakadt, akit el lehet toloncoltatni
a rendőrséggel… Pártfogói, nagyúri barátjai vannak… Baj, nagy baj,
de kapni azért nem fog egy megveszekedett garast sem…</p>
<p>Az amerikai szakította meg elsőnek a csendet. <span class=
"pagenum"><a name="Page_163" id="Page_163">-163-</a></span> Kissé
meghajtotta magát, az angolszászok esetlen, de előkelő
férfiasságával, majd így szólott:</p>
<p>– Úgy látom, hogy nem kellett volna idejönnöm. De én csak azért
jöttem, mert édesapám parancsolta meg halálos ágyán. Azt mondotta:
„Keresd föl Sándor öcsémet, ha még él, vagy keresd föl gyermekeit,
ha maradtak utána és mondd meg nekik, hogy Ferenc bátyjuk megbocsát
nekik.“ Én nem tudom, hogy volt-e édesapámnak valami megbocsátani
valója, – mert ő sohasem beszélt velem ilyenekről, – én csak
megteszem azt, amit meghagyott nekem. És még valamit mondott nekem
édesapám. Azt mondotta: „Én neked hatvan millió dollárt hagyok
fiam. Ez elég arra, hogy segíts európai rokonaidon, ha netán
szükséget szenvednének.“</p>
<p>Hatvan millió dollár… Százötven millió forint… Háromszáz millió
korona… Éppen ötven millióval több a negyed milliárdnál – pedig
ötven millió is sok pénz… Rettenetesen sok pénz… Szemérmetlenül
sok…</p>
<p>Most lett csak igazán csönd a szobában. Nagy távolságból mintha
ünnepi harangkongás és orgonazúgás hallatszott volna. A
szemétdombon aranyszemecskét keresgélő baromfi egyszer abbahagyta a
kaparászást, midőn egy óriási aranyhegy emelkedett föl a szemük
előtt…</p>
<p>Akadt az Avarffy-családban egy érzelmes szívü férfi, aki nem
tűrhette tovább az öreg úr zsarnokságát <span class=
"pagenum"><a name="Page_164" id="Page_164">-164-</a></span> és
nyíltan a rokonszenves idegen pártjára állott. E férfi Guidó úr
volt. Odalépett Huszt elé és így szólt hozzá:</p>
<p>– Eddig hallgatásra kényszerített a fiúi tisztelet, de most
beszélnem kell! Nyiltan kimondom, hogy nem értek egyet édesapámmal.
Én fölismerem önben a kedves rokont és ha mindenki megtagadja,
énreám számíthat. Szervusz!</p>
<p>Azzal megrázta az amerikai kezét.</p>
<p>Imre úr, aki lassubb fejgondolkozásu férfi volt, egy pillantást
váltott a grófnővel, azután ugyancsak odalépett Huszthoz és némán,
de igen ünnepélyesen megrázta jobbját.</p>
<p>Az amerikai egy pillantást vetett az öregre és ekkor észrevette,
hogy annak arca eltorzult, mint a pityergő gyereké. Sándor úr
siránkozó hangon mondotta:</p>
<p>– Ihol ni, most mind elfordulnak tőlem és úgy bánnak velem,
magammal tehetetlen emberrel, mintha én loptam volna el a Szent
István palástját… Pedig én mindig nagyon szerettem szegény jó
Ferenc bátyámat és sohasem bántottam meg egy szóval sem… De valami
ellenségem megrágalmazott előtte és ő nem akart rólam többet tudni
és visszaküldte a pénzt is, amit utána menesztettem… Énnekem pedig
– mi tagadás benne – nagyon érzékeny szívem van… Ha azonban szegény
jó bátyám szeretettel emlékezett <span class="pagenum"><a name=
"Page_165" id="Page_165">-165-</a></span> meg rólam a halálos ágyán
és ha elküldi hozzám a fiát, akkor kőszívűnek kellene lennem…</p>
<p>Az öreg úr nem fejezhette be a mondatát, mert fuldokló zokogás
vett rajta erőt. A fiai borzongva néztek reá. Szivettépő hatással
lehetett Sándor úrra az amerikai aranyhegy, ha sírni tudott, ő, aki
még az Istenben boldogult felesége temetését is hűvös nyugalommal
nézte végig.</p>
<p>Az öreg azután fölkelt, odalépett Huszthoz, sokáig a szemébe
nézett, majd így szólott:</p>
<p>– Igen, igen, te Avarffy Ferenc fia vagy! Negyvennyolcban,
amikor együtt vonultunk Klapka táborába, szakasztott ilyen volt,
mint te most!</p>
<p>Azzal két kezét gyöngéden rátette Huszt simára fésült fejére,
mintha meg akarná áldani. Az amerikain meglátszott, hogy furcsának
találja az érzelgős bőbeszédűséget, de azért jóizléssel viselte el
kényes helyzetét.</p>
<p>Később leültették és Sándor úr az ő szegény jó Ferenc bátyja
után kérdezősködött. Huszt pompásan megállotta helyét a
keresztkérdések záporában. Az Avarffy-rokonság labirintusában
járatosabb volt, mint teszem Guidó úr. Pálma egy miniatür-képet
hozott elő, amely egy fiatal honvédtisztet ábrázolt.</p>
<p>– Itt van az édesapja arcképe. Ön semmit sem hasonlít hozzá.</p>
<p>Guidóné egy röpke pillantást vetett az arcképre és egy igen
hosszut az amerikaira. <span class="pagenum"><a name="Page_166" id=
"Page_166">-166-</a></span></p>
<p>– Nem hasonlít, de az nem baj, sőt ellenkezőleg, – mondotta. És
elpirult a haja tövéig.</p>
<h3>IV.</h3>
<p>Aznap este, amikor Huszt éppen kilépett a fogadója kapuján, egy
gummikerekes kocsi állott meg a gyalogjáró mellett. A kocsiban
Guidó úr ült a feleségével és a hugával. A hölgyek kicsipték
magukat és igen csinosak voltak.</p>
<p>– Halló, yankee, hozzád jöttünk! – kedélyeskedett Guidó. –
Megszöktünk a budai bagolyvárból és ha nincs jobb dolgod, veled
töltjük az estét.</p>
<p>Az amerikai azt mondotta, hogy nagy kitüntetésnek veszi
őnagyságáék látogatását.</p>
<p>– No, csak nem nagyságolod a kuzinjaidat? – támadt rá Guidó úr.
– Nálunk az a regula, hogy a jó rokonok tegeződjenek.</p>
<p>Együtt vacsoráztak és a mulatságuk eltartott éjfélig. Még az
éjjel furcsa és botrányos kalandja volt Husztnak a kaszinóban,
ahová Guidóval ketten elmentek, miután hazaszállították hölgyeiket.
Az amerikai éppen Lándory gróffal és a német főkonzullal
beszélgetett, amikor egyszerre a vállára ütött egy szőke,
hórihorgas úriember.</p>
<p>– Fránci, – mondotta a szőke ember, – hát te mit csinálsz
itt?</p>
<p>Az amerikai egy csodálkozó pillantást vetett két <span class=
"pagenum"><a name="Page_167" id="Page_167">-167-</a></span> úri
barátjára, mintha azt akarná mondani: Kérem, nemzeti szokás ez itt?
– majd nyugodtan szólott a hosszu emberhez:</p>
<p>– Nem ismerem önt, sir!</p>
<p>A másik azonban tovább kellemetlenkedett.</p>
<p>– Ugyan, ugyan! Hiszen te a nagynéném komornájának a fia vagy…
Az apád meg szakács volt a nagybátyám házában…</p>
<p>– Részeg a gentleman? – kérdezte Huszt.</p>
<p>A grófi főkonzul arca elfehéredett a fölindulástól.</p>
<p>– Ez mégis hallatlan! Az ember azt hihetné, hogy ilyen előkelő
helyre elhozhat egy disztingvált idegent…</p>
<p>A többit az óvatos diplomata már elharapta. Ami bennerekedt, az
alkalmasint tömör, de éles kritikája volt a magyar társadalmi
viszonyoknak.</p>
<p>Az öreg Lándory gróf pedig, aki rokona volt a kötekedő ifjúnak,
erélyesen ráripakodott:</p>
<p>– Eredj és aludd ki magadat! Tökrészeg vagy!</p>
<p>A hórihorgas szőke ifju Kelemenffy báró volt. Évekkel ezelőtt,
ha E. gróf kastélyában töltötte a vakációt, Huszt-Hudson mint groom
forgolódott körülötte. Igaz azonban, hogy a báró, amikor
megszólította az amerikait, tényleg annyira részeg volt, hogy alig
tudott állani a lábán.</p>
<p>Huszt nem törődött többet a kalandjával, hanem angolszász
flegmájába burkolódzva szívta szivarját, Guidó úr azonban, aki
éppen végszóra jelent meg a <span class="pagenum"><a name=
"Page_168" id="Page_168">-168-</a></span> kártyaszoba ajtajában,
lovagias lelkének egész hevével tette a magáévá kuzénjának ügyét.
Tíz perc alatt sikerült is dühbe hoznia az egész klubbot. Hogy ez a
Kelemenffy lehetetlen ember. Részeges, mint egy tót napszámos,
ripők modoru és – ami legsúlyosabban esett latba – fűnek-fának
adósa. Ha volna a klubban két garas ára önérzet, akkor – báró ide,
báró oda – kurtán kilöknék. Kelemenffynek időközben nekiestek a
barátai és annyi gorombaságot vágtak a fejéhez, hogy a részeg báró
végül már azt sem tudta, hogy fiú-e vagy leány. Rávették, hogy
kérjen bocsánatot az amerikaitól. Meg is tette. Mialatt elhebegte
mondókáját, a szürke, nagy halszeme kétségbeesetten kereste Huszt
tekintetét, mintha azt akarná mondani: Fránci, kérlek, valld be,
hogy te vagy a szakács fia!</p>
<p>Guidó úr később odatelepedett Huszt mellé.</p>
<p>– A dolog el van intézve. Ez a fráter jó ideig nem fogja magát
mutatni a klubban. Szó ami szó, barátom, mi félig barbárok vagyunk…
de azért reménylem, hogy ilyen apró izetlenkedések nem útáltatják
meg veled társaságunkat…</p>
<p>Huszt azt mondotta, hogy nem érdemes több szót vesztegetni a
semmiségre. Guidó úr vissza akart menni a kártyaszobába, de azután
hirtelen a homlokára koppintott és könnyed mosollyal szólott az
amerikaihoz:</p>
<p>– Igaz… nem adhatnál nekem holnap ötezer forintot?</p>
<p>– Akár rögtön is! <span class="pagenum"><a name="Page_169" id=
"Page_169">-169-</a></span></p>
<p>Huszt kivette zsebéből a csekk-könyvét, kitöltött egy lapot és
odaadta Guidónak. A kuzén zsebretette a papirt, miközben a szíve
valósággal megmámorosodott a rokoni szeretettől.</p>
<p>– Azt a Kelemenffyt mégis ki kellene dobni a klubból! – mormogta
magában.</p>
<h3>V.</h3>
<p>Az amerikai mindennapos vendége lett a budai palotának. Ha
egyszer véletlenül elmaradt, akkor biztosan elment érte Guidó. Az
egész Avarffy-család igen megszerette, de leginkább a család feje,
az öreg Sándor úr.</p>
<p>– Egész ember! – mondotta. – Meg tudott élni az apja nélkül
is.</p>
<p>Ez persze a két Avarffy-fiúnak szólt, ennek az élhetetlen két
embernek, akik siheder-koruk óta egyebet sem tettek, mit ébren-alva
furfangos terveket szőttek, hogyan törhetnének be az édesapjuk
jólzáró pénzesszekrényébe.</p>
<p>Hamarosan beköszöntött a szép idő és az öreg úr ekkor
kijelentette, hogy nem birja tovább a városi életet és kimegy lakni
a huszti kastélyába. Husztnak meg kellett igérnie, hogy vendége
lesz. Az öreg úr ekkor elérkezettnek látta a pillanatot, hogy némi
betekintést engedjen neki egy kedves tervébe, amely néhány nap óta
sokat foglalkoztatta. <span class="pagenum"><a name="Page_170" id=
"Page_170">-170-</a></span></p>
<p>– Huszt körül sok a közbirtokossági erdő… Azokat most olcsó
pénzen mind meg lehetne venni… Egy okos ember, aki tud beszélni a
paraszt nyelvén, néhány millióval úrrá lehetne az egész vármegye
fölött… Vasutat kellene azután építeni a hegyekbe és akkor
ugyancsak szépen fiadzana a pénz…</p>
<p>Az amerikai nem vette magára a dolgot.</p>
<p>– Nem volna kedved az üzlethez? – kérdezte félvállról az
öreg.</p>
<p>– Nem értek az ilyen üzlethez…</p>
<p>Most egyszerre megnyiltak az öreg úr bőbeszédűségének zsilipjei.
Nem is szükséges, hogy kedves öccse kezébe vegye a dolog végét.
Elég, ha társául szegődik Avarffynak, esetleg csöndes társává. Ő
maga, aki megvénült a parasztmunkában, mindent eligazítana…</p>
<p>– Be akar csapni! – mondotta magában Huszt. Majd hangosan szólt:
– Nem tudom okos dolgot művelnék-e, ha a vagyonom egy részét
lekötném olyan országban, ahol egyelőre csak vendég vagyok…</p>
<p>Pálma őnagysága az este pénzt kért az öregtől, valami
divatszámla kifizetésére. Egyébként ő volt az egyetlen tagja
Avarffy háznépének, aki néhanapján hozzá tudott férkőzni az öreg úr
rozsdás záru erszényéhez. Erkölcsi leckéztetés nélkül persze
sohasem ment a dolog.</p>
<p>– Már megint pénz? Azt hiszem, te most már abban a korban vagy,
hogy nem apáddal, hanem uraddal illenék megfizettetni a puccodat.
<span class="pagenum"><a name="Page_171" id=
"Page_171">-171-</a></span></p>
<p>Erre az volt a Pálma rendes válasza:</p>
<p>– Ki az ördög mer engem feleségül venni, amikor ország-világ
tudja, hogy édesapám tisztességes kelengyét se fog nekem venni.</p>
<p>Valahányszor idáig jutottak, az apa vagy fizetett, vagy nem
fizetett, de mindenesetre elhallgatott. Mert elve ellenére volt,
hogy a kelengyére vonatkozólag vérmes reményeket ébresszen föl
leánya szívében.</p>
<p>Ezúttal azonban nem hallgatott az öreg. Egy merész fordulattal
nekitámadt Pálmának:</p>
<p>– Hogy máig is pártában vagy még, annak nem az én
takarékosságom, hanem a te élhetetlenséged az oka. Miféle
emberekkel barátkozol te? Nagyzoló mágnásokkal, eladósodott
képviselőkkel és széllel bélelt katonatisztekkel. Ha eszed volna,
akkor találhatnál valami komoly embert, aki nem a pénzedet nézi,
hanem téged szeret…</p>
<p>Pálma keskeny ajka szélén könnyü mosoly jelent meg.</p>
<p>– Mit ért, édesapám, komoly ember alatt?</p>
<p>– Hát olyat, akinek magának is elég a pénze…</p>
<p>A leány most már gúnyosan mosolygott. Ni, az öreg úr nagy
furfangosan olyan útra akarja őt terelni, amelyen ő már hetek óta
dobogó szívvel és visszafojtott lélegzettel sompolyog előre.</p>
<p>– A komoly emberek is szívesen látják ám a párisi kalapokat és a
selyemharisnyákat, – jegyezte meg. <span class="pagenum"><a name=
"Page_172" id="Page_172">-172-</a></span></p>
<p>– Mennyi pénz kell? – kérdezte kurtán Avarffy.</p>
<p>– Most csak háromszáz korona.</p>
<p>Az öreg kinyitotta a pénzszekrényét és jó ideig elgondolkozva
simogatta a patriárka-szakállát. Azután egyszerre három ezresbankót
adott a leányának.</p>
<p>– Ne, vegyél magadnak párisi kalapot meg selyemharisnyát.</p>
<p>Pálmát szinte megrémítette az édesapja bőkezűsége. Ez már komoly
dolog volt.</p>
<p>Guidóné, amikor meghallotta, hogy az öreg Husztra akar menni,
kereken kijelentette, hogy a tavaszi éved vége előtt ő bizony senki
kedvéért nem megy el faluzni. Másnap azonban hirtelen
megváltoztatta szándékát. Azt mondta, hogy egész éjszaka ideges
főfájása volt és hogy nem birja tovább a városi zajt és port.
Persze, ő is hírét vette már, hogy az amerikai ott lesz a huszti
kastélyban.</p>
<p>Pálmát megijesztette és fölbosszantotta szép sógornőjének
pálfordulása. Ők ketten oly jóbarátságban éltek egyébként,
valahányszor azonban valamirevaló férfival ismerkedtek meg,
rendszerint meghidegült köztük a viszony. Pálma úgy találta, hogy
sógornője olykor – merő játékos vadászszenvedélyből – megzavarja az
ő legkomolyabb kombinációit. Derék asszonyka egyébként, de annyi
lelkiereje sohasem volt, hogy ne kacérkodjék Pálma udvarlóival.
Neki valahogyan, talán a tüzes szeme, a mozgékonysága, és a kecses
fölületessége révén, az a híre kerekedett, hogy <span class=
"pagenum"><a name="Page_173" id="Page_173">-173-</a></span>
forróvérü asszony és való igaz, hogy az ő jelenléte nem vált
előnyére a fagyos viselkedésü, de éppen nem fagyos vérmérsékletü
leánynak.</p>
<p>Pálma, mondom, megszeppent, de azért nem vesztette el a szívét.
Tudta, hogy meg kell küzdeni a szép sógornővel, de azt is tudta,
hogy le fogja győzni az ugrifüles asszonyt, ha nem sajnálja
fegyvertárának élesebb fegyvereit. És ezúttal nem fog sajnálni
semmit.</p>
<p>Mint lelkiismeretes krónikásnak, föl kell jegyeznem a tényt,
hogy Avarffyék elutazásának előestéjén Imre úr, a főispán,
meglátogatta az amerikait a fogadójában. Valahogyan megneszelte
édesapjának erdővásárlási terveit és most kötelességének tartotta,
hogy Huszt figyelmét egy hasonló, de mindenképpen reálisabb tervre
irányozza. Felesége, a grófnő családjának volt Morvaországban egy
birtoka, ahol első minőségü komló és kitünő cukorrépa termett. Ez a
birtok csak névleg volt a grófi családé, mert minden göröngyére
külön jelzálog-adósság jutott. A főispán, illetőleg felesége a
grófnő, úgy vélekedett, hogy Huszt gyümölcsözően helyezhetné el
tőkéinek egy részét, ha tisztázná a birtokot.</p>
<p>Huszt nyugodtan hallgatta végig a főispán előadását, de nem
adott határozott választ. Azt mondta, hogy alkalmilag foglalkozni
fog az üggyel. <span class="pagenum"><a name="Page_174" id=
"Page_174">-174-</a></span></p>
<h3>VI.</h3>
<p>A huszti kastély – ha szabad a kastély szót egy rideg,
négyszögletü és kopárfalu kőhombárra alkalmazni – a déli homlokával
beláthatatlan szántóföldekre nézett. E fekete göröngyü földek
helyén volt valamikor a százezer vizimadártól hangos nagy nádas.
Északon, néhány kilométernyire a kert mögött, erdős hegyek
emelkedtek. Ott voltak a közbirtokossági erdőségek, amelyekre
Avarffy Sándor foga fájt. A kastélyban hatalmas, de hiányosan és
mindenféle ócska limlommal berendezett szobák sorakoztak egymás
mellé. Az épület hosszán széles folyosó vonult végig. A fehérre
meszelt folyosót valamikor nyolcszögletü vörös téglákkal rakták ki,
amelyeket már az ötödik Avarffy-nemzetség lába koptatott. Ha valaki
végigmet a folyosón, kongó visszhang támadt léptei nyomán.</p>
<p>Volt azonban a sivár vidéknek egy igen szép része: a kastély
régi kertje. Az öreg Avarffy már negyven esztendővel ezelőtt
elcsapta utolsó kertészét és azóta pompás vadon burjánzott az
ingoványos fekete talajból. A kertet hosszu és széles hársfasor
szelte át és a kétszázéves lombos faóriások közt csendes birkanyáj
legelte ruganyos szmirna-szőnyeggé a gyöpöt. A fasoron túl levő
ligetben embermagasságra nőtt meg a viruló gaz egy-egy kidőlt,
korhadó fatörzs körül. Az eliszaposodott nagy tó fenekén ezerszámra
termett <span class="pagenum"><a name="Page_175" id=
"Page_175">-175-</a></span> a vizililiom, a lejtős partot pedig
rikitó mezei virágok borították.</p>
<p>Az amerikai, aki a francia komornyikja kíséretében érkezett
Husztra, a kertre nyíló földszintes sarokszobát kapta lakásul. Az
első nap reggelét azzal töltötte, hogy Pálma társaságában bejárta a
vidéket. A szép sógornőt, aki későn kelő asszony volt, csak ebédnél
látta. Pálmára láthatólag igen jó hatással volt a vidéki levegő;
egyszerűvé, kedvessé és közvetlenné tette. Ha éppen akart, tudott
jó pajtás is lenni.</p>
<p>Amikor a nagy fasor végébe értek, a Huszt-patak zárta el
útjokat. Odaát pompás fenyves sötétlett.</p>
<p>– Ha át tudnánk menni, mutatnék neked egy szép kis
kolostor-romot, – mondta Pálma.</p>
<p>– Nincs itt a közelben híd?</p>
<p>– Két mérföldnyire sincs.</p>
<p>– Akkor hogyan megy át az ember?</p>
<p>– Leveti a cipőjét és átgázol a patakon.</p>
<p>– Átvihetlek, ha akarod, – mondta az amerikai.</p>
<p>– Köszönöm, nem játszom Pál és Virginiát.</p>
<p>Pálma leült egy kőre és szó nélkül levetette a cipőjét meg a
harisnyát, azután átgázolt a tulsó partra. A lába tökéletesen szép
volt, akár egy görög szoboré; ha nem ilyen lett volna, bizonyára
nem mutogatta volna olyan könnyüszerrel, mert a szemérmetesség
védőpajzsa tudvalevőleg a rútság. A tulsó oldalra érve, jó ideig a
part mentén a puha homokban gázoltak. Azután fölvették a cipőjüket
és hamarosan elérték a kis <span class="pagenum"><a name="Page_176"
id="Page_176">-176-</a></span> romot. Azon ugyan nem volt sok
látnivaló. Az amerikai titokban azzal gyanusította hölgyét, hogy az
nem is az ócska falakat, hanem a fiatal lábait akarta neki
megmutatni. Huszt ügyesen megmászta az egyik bolthajtást.</p>
<p>– Vigyázz, leesel, – kiáltotta Pálma.</p>
<p>Huszt úr ekkor zsebretette a két kezét, fejjel a levegőbe
vetette magát és egy tökéletes salto mortáléval talpraesett. A
kalapja a fején volt, a monoklija pedig a szemében, amikor
megállott Pálma előtt. A leány elsikoltotta magát, majd kacagva
tapsolni kezdett.</p>
<p>– De hiszen te nagyszerü ember vagy! – kiáltotta.</p>
<p>– Semmiség! – szerénykedett Huszt. – A Washington-College-ban
egyebeket is tanultunk.</p>
<p>– Példának okáért?</p>
<p>– A galoppozó ló nyergében fölállani. A villámhárítón a
hatemeletes ház tetejére fölmászni.</p>
<p>(Az amerikai ezeket és hasonló dolgokat nem a főiskolában, hanem
a Barnum-féle cirkuszban tanulta, ahol két éven át mint akrobata,
majd mint Dummer Auguszt működött.)</p>
<p>Amikor estebédhez öltöztek, Huszt megborotváltatta magát a
franciájával. A borotválkozás méla hangulatát rendesen arra szokta
használni, hogy gondolkozzék. Újabban, amióta módjában volt, hogy
mindennap megborotváltassa magát, jóval intenzivebb lelki
<span class="pagenum"><a name="Page_177" id=
"Page_177">-177-</a></span> életet is élt, mint annakelőtte.
Ezúttal ilyenféle gondolatok fordultak meg a fejében.</p>
<p>– Ennek a leánynak igen szép lába van… Hogy nem ok nélkül
irányította figyelmemet a lábára, az bizonyos… Ő sokkal eszesebb
leány, semhogy komoly ok nélkül levesse a cipőjét és a harisnyáját…
Pálma őnagysága tetszeni óhajt nekem és el akarja magát velem
vétetni… Azt hiszem, meg fogom neki tenni ezt a szívességet…
Határozottan előkelő megjelenésü leány és ha szörnyü módon rossz
nevelési is, bizonyos jelekből azt merem következtetni, hogy egy
gyöngéd, de erélyes kezü férj még jó útra vezethetné… Nem szabad
megfeledkeznünk arról sem, hogy kitünő családból való és vagyonos…
Az öreg többszörös milliomos és végre sem örökéletü… Ha egyszer
elvettem a leányt, akkor ki fog sülni, hogy a hatvan millió
dollárom, – gondolom, annyit vallottam be? – nincs sehol. Egyebek
is ki fognak még sülni. De ez nem az én bajom, hanem Avarffyék
baja. Lesz rá gondom, hogy a dolognak meglegyen a maga formája…
Nekem ma tényleg lehetne odaát hatvan millióm… Tegyük föl, hogy a
vagyonom a konzervtröszt papirjaiba van elhelyezve… Tehetek én
arról, ha a tröszt egy félesztendő mulva csődöt mond és ha én
elvesztem a pénzemet? Nem, én arról nem tehetek. Az öreg Avarffy
prüszkölni fog, de a feleségem akkor már imádni fog és híven ki fog
mellettem tartani… Ha pedig egyéb dolgok is kisülnének, akkor se
lesz <span class="pagenum"><a name="Page_178" id=
"Page_178">-178-</a></span> belőle baj. Avarffyéknak inkább van
érdekükben, hogy le ne leplezzenek nyilvánosan, mint nekem… Tehát
el fogom venni Pálmát, akinek csinos lábában a boldog házasság
biztosítékát látom…</p>
<p>Huszt azzal a meggyőződéssel lépett a szalonba, hogy ő máris
fülig szerelmes Pálmába. A gyöngéd mosoly, amellyel a leány
fogadta, kissé meg is dobbantotta szívét. Estebédnél azonban
váratlan dolog történt. Huszt, aki Pálma és Guidóné között ült, az
asztal alatt egy könnyü lábacska érintését érezte. Még pedig a bal,
tehát az asszony oldalán. Ez lehet félig véletlenség, de lehetne
félig szándékosság is. Az amerikai nem volt az a férfi, aki
könnyelműen elsiklik ilyen kérdés fölött. Öt perc mulva már
tisztában volt vele, hogy a szép sógornő, ha nem is kereste vele a
titkos érintkezést, másrészről nem is kerüli. Az asszony vidáman
fecsegett Pálmával és tudomást sem vett Huszt tekintetéről, amely
jó ideig az arcán függött. Ez a finommetszésü, kissé merész, de
bájos profil meg is érdemelte, hogy megnézze az ember. Pálma
észrevette Huszt pillantását és elkedvetlenedett. Sejtette-e
vajjon, hogy az ő lábának emlékét egy pillanatra elhomályosította a
sógornő lába?</p>
<p>Az éjjel, amikor Guidóné már ágyában feküdt és elalvás előtt
gyertyafény mellett olvasott, megnyilt szobájának ajtaja és
belépett hozzá Pálma. A két nő szobája közel esett egymáshoz az
emeleti folyosón és a <span class="pagenum"><a name="Page_179" id=
"Page_179">-179-</a></span> leány éjjeli pongyolában, papuccsal a
lábán és cigarettával a szájában tehette meg látogatását.</p>
<p>– Nini, a huszti fehér asszony! – csodálkozott Guidóné.</p>
<p>Pálma letette gyertyáját az éjjeli szekrényre és odakuporodott a
sógornője ágyára.</p>
<p>– Beszédem van veled, Zsezse, – mondotta komoly arccal.</p>
<p>– Parancsolj velem, édesem!</p>
<p>Pálma nagy füstfelhőt fujt a padmaly felé, azután szárazon
szólt:</p>
<p>– Mondd, Zsezse, tudnál te egyszer az én kedvemért öt percig
igazat beszélni?</p>
<p>– Megpróbálhatom, édesem. A te kedvedért semmi áldozattól nem
riadok vissza.</p>
<p>– Mondd meg, tulajdonképpen mi a szándékod az amerikaival?</p>
<p>– Semmi, galambom; a világon semmi szándékom sincs vele. Sem
elcsábítani nem akarom, sem megszöktetni nem fogom.</p>
<p>– Rendben van, – mondotta Pálma, – és én köszönettel tudomásul
veszem a kijelentésedet. Én is őszinte leszek és megmondom, hogy
nekem igenis vannak szándékaim. El akarom magamat vétetni az
amerikaival.</p>
<p>– Fogadd szerencsekívánatomat, – szólott Zsezse. – Mert ha te
akarod, akkor hamarosan meg is lesz a lakodalom. Az amerikai sokkal
jobbízlésü ember, <span class="pagenum"><a name="Page_180" id=
"Page_180">-180-</a></span> semhogy szemet hunyjon a te testi és
lelki bájaid előtt.</p>
<p>Megjegyzendő, hogy a két nő egyébként őszinte jóbarátságban élt
egymással. Ha azonban férfi állott kettőjük között, akkor egyszerre
idegenek lettek egymáshoz, ellenségeskedést éreztek egymás iránt és
diadalt, ha megbánthatták egymást. Most pedig férfi állott
közöttük.</p>
<p>Pálma szándékosan nem akart tudomást venni a sógornő szavaiban
rejlő gúnyról.</p>
<p>– Attól még nagyon messzi tartok, hogy elfogadhassam a
gratulációdat. Tulajdonképpen még sehol sem tartok. De úgy
képzelem, hogy a dolog rendbe jöhetne, ha te nem állanál kettőnk
közé.</p>
<p>– Én?! Hát olyannak tartasz? – kérdezte érzelmes hangon
Zsezse.</p>
<p>– Nem tartalak rossznak, – jegyezte meg nyugodtan a leány, –
csak tudom, hogy léhaságod alkalomadtán perfiddé és kegyetlenné is
tesz. Kétrendbeli kombinációimat alaposan megrontottad már. Neked
nem volt belőle hasznod, de nekem kellemetlenséget okoztál.</p>
<p>A szép asszony lehunyta a szemét és mosolyogva nyujtózott a
párnái között.</p>
<p>– Szívem Pálmája, te igazságtalan vagy, amikor a saját
<i>pechedért</i> engem teszesz felelőssé. Mert a te peched, hogy
nem tudod lekötni a gavallérjaidat és <span class=
"pagenum"><a name="Page_181" id="Page_181">-181-</a></span> hogy
kétheti udvarlás után mindegyiknek sürgős dolga akad Európa másik
végében.</p>
<p>Pálma rettenetes gyűlölettel nézett az ágyban fekvő asszonyra.
Azzal a gyűlölettel, amelyet csak egy sovány és hidegszemü leány
féltékenysége érezhet egy gömbölyütagu és tüzesszemü menyecske
iránt. Erőt vett azonban magán és halkan mondotta:</p>
<p>– Lehet, hogy a saját ügyetlenségemmel rontottam el két
kombinációmat. A mostanit azonban nem akarom elrontani. Azért
beszélek veled ilyen őszintén. Szeretném, hogy mint jó rokon a
segítségemre légy…</p>
<p>Zsezse igen előkelő arcot vágott.</p>
<p>– Szívem, te sokat kívánsz tőlem. Én elvből nem avatkozom
ilyenféle dolgokba…</p>
<p>Pálmát most már végleg elhagyta önuralma. Gőgös arccal fölkelt
és a gyertyája után nyult.</p>
<p>– Értem! A nyomorult kis izgalmat, amelyet a flirt neked nyujt,
többre becsülöd az én egész jövendőmnél. Tégy tehát, amit jónak
látsz. Kezd meg újból perfid kis játékaidat. Nem félek tőled.
Szembe szállok veled. Jó éjszakát.</p>
<p>Kiment a szobából és magára csapta az ajtót. Zsezse fölült a
párnái között, mint a nyulfiók a vetésben és kissé megszeppenve
tekintett utána. De azután valóságos nevetőgörcs vett rajta
erőt.</p>
<p>– No nézd, a gőgös amazon-királynőt! Ő nem fél tőlem! Ő szembe
száll velem! Ilyen halszemmel és ilyen sovány vállpereccel? Pedig
én eddig nem is vettem <span class="pagenum"><a name="Page_182" id=
"Page_182">-182-</a></span> komolyan az amerikánust. Holnaptól
fogva azonban komolyan fogom venni.</p>
<p>A két nő hajnalig se tudott elaludni. A nyilt hadüzenet, amelyet
váltottak, sorompóba szólította a női hiúságukat és szárnyára
eresztette a fantáziájukat. Hajnalig vakmerő, alattomos és
kegyetlen cselvetéseken törték a fejüket.</p>
<p>Másnap már megindultak az ellenségeskedések. A háborus felek
egyelőre még nem vettek tudomást egymásról, de lázas sietséggel
igyekeztek lábukat a sztratégiailag fontos ponton, az amerikai
szívében megvetni. Mosolygó arccal, kecsesen és bájosan törtettek
előre, a puzdrájukban azonban mérgezett nyilak zörögtek.
Mindegyiknek persze más volt a harcmodora. Pálmának, a
feleségjelöltnek, tisztának, szelídnek, egyszerűnek és
becsületesnek kellett magát mutatnia. Ellenben Zsezsének a
forróvérü démont kellett megjátszania. A Pálma szavai úgy hullottak
az amerikaira, mint valami fehér virágeső. Zsezsének minden
mozdulata az epedő odaadás gesztusa volt.</p>
<p>Az Avarffy urak persze tudomást sem vettek mindarról, ami a
fejük fölött történik. Akár az erdőben legelésző tulkok a
fakoronákon röpködő madarakról. A nők meg óvakodtak attól, hogy
beavassák terveikbe a férfiakat. Ilyenféle háborúkat maguk közt
szoktak végigküzdeni az asszonyok. Husztnak nagyon ínyére való volt
e bájos és izgalmas játék. Úgy érezte <span class=
"pagenum"><a name="Page_183" id="Page_183">-183-</a></span> magát,
mint a ligetben éjszakázó pásztor, akit szerelmes
holdvilág-tündérek rohannak meg.</p>
<p>A szép Guidónénak hátrányára vált, hogy a reggelt át kellett
engednie Pálmának. Zsezse ugyanis képtelen volt arra, hogy
tizenkettő előtt fölkeljen. Délig ő egyáltalában nem volt sem
kacér, sem hiu, sem cselszövő, sem semmi egyéb; addig ő csak
szörnyen fáradt és álmos volt. Rózsaszínü, pihegő holttestként
feküdt ágyában és ha történetesen tűz ütött volna ki a szobájában,
biztosan benn égett volna, mert nem lett volna annyi energiája,
hogy kimásszon a paplan alól.</p>
<p>Pálma sietett kiaknázni a nagy előnyt, amelyet sógornőjének
véghetetlen lustasága neki nyujtott. Talált az istállóban két, még
végleg el nem vénhedett lovat, azokat megnyergeltette, hogy az
amerikai társaságában bekalandozhassa a környéket. Valami híres
lovasnő nem volt a leány, de tudta, hogy lóháton pompásan
érvényesül az ő acélpenge-karcsuságu amazontermete. Huszt, aki
mindenhez értett, úgy lovagolt, mint maga Buffalo Jim.</p>
<p>Egyszer egy szép tavaszi reggelen a monostori romon túl levő
fiatal erdőben jártak. Az amerikai vagy két lépésnyi távolságban
követte Pálma paripáját a keskeny gyalogösvényen. A vékony és
egyenes fenyőtörzsek közt úgy játszadozott a tavaszi verőfény, mint
egy rostély rúdjai közt.</p>
<p>Beszélgettek és Pálma filozófált, persze, a maga módja szerint.
<span class="pagenum"><a name="Page_184" id=
"Page_184">-184-</a></span></p>
<p>– Mindenki szereti a tavaszt, de nekem, úgy látom, nem jó
barátom ez az évszak. Engem szomorúva tesz. Ne nevess ki, –
lelkemre mondom: nem affektálok, csak megállapítom a száraz tényt,
hogy nagyon szeretnék meghalni. A haláltól, mint fizikai
processzustól, természetesen, irtózom. De ha módomban volna, hogy
egy pillanat alatt felhővé vagy földdé változzam át, akkor nagyon
boldoggá tenne a megsemmisülés gondolata.</p>
<p>– Mi csábít arra, hogy kitérj az élet elől? – kérdezte
Huszt.</p>
<p>– Nem ismerem az életet, nem várok tőle semmi jót és félek tőle.
Attól is tartok, hogy hiányzik belőlem az akaraterőnek rugalmassága
és szívóssága, amely – úgy hiszem – szükséges az élethez.</p>
<p>(Pálma azért erőltette megint a mélabús lemondást, mivel úgy
tudta, hogy az erélyes jellemü és gyakorlatias észjárásu férfiakat
vonzza az álmadozó lágyság és félénkség.)</p>
<p>– Az igazi nő számára az élet a szerelem, – vélekedett Huszt. –
Élni fogsz, ha szeretni fogsz.</p>
<p>– De hiszen éppen ez az, ami nyugtalanná tesz. A leány számára a
szerelem a házasság. De úgy veszem észre, hogy a házasság nem
mindig a szerelem. A mi társadalmi törvényeink passziv szerepre
kényszerítik a nőt éppen életének legválságosabb időszakában. A
leány alig járulhat hozzá életének irányításához. <span class=
"pagenum"><a name="Page_185" id="Page_185">-185-</a></span> Az ő
kötelessége a hallgatás, a várakozás és a reménykedés.</p>
<p>Az amerikai elnevette magát.</p>
<p>– Én nem ismerem eléggé a ti szokásaitokat. Ha azonban rossznak
tartanék egy szokást, akkor túltenném magamat rajta.</p>
<p>Pálma is nevetett.</p>
<p>– Ha te leány volnál és szeretnél egy férfit, megmondanád
neki?</p>
<p>– Minden bizonnyal. És nem is félnék attól, hogy veszítek
valamit női méltóságomból. Amerikában, ahol a nők jobban ismerik
emberi jogaikat, mint nálatok, erre számtalan példa volt már. A
házasság végre is kétoldalu szerződés. Nem látom be, hogy miért
illesse a kezdeményezés joga éppen csak az egyik szerződő
felet.</p>
<p>Meg fogom vele kéretni a kezemet, – mondotta magában Huszt. –
Nem fogom ugyan kikosarazni, de akarom, hogy a kettőnk között levő
egész útat ő maga tegye meg. Mindenesetre jó lesz, ha valamikor így
szólhatok hozzá: Te akartad! – Okos ember előre gondoskodik az
enyhítő körülményekről.</p>
<p>A leány, akit kissé megszédített a lovaglás izgalma és a tavaszi
szellő, tényleg valami vakmerő elhatározáson törhette a fejét, mert
az arca egészen elváltozott. De aztán váratlanul beleavatkozott a
dolgok folyásába egy túlideges mókus. A szóban forgó állat megriadt
a lovasoktól és egy fa tetejére menekült. <span class=
"pagenum"><a name="Page_186" id="Page_186">-186-</a></span> Pálma
lova erre azt hitte, hogy neki is a cselekvés terére illik lépnie
és ágaskodni kezdett. Huszt melléje ugratott, hogy megfékezze a
neveletlenkedő táltost és mivel a megijedt Pálma a fejével együtt
elvesztette a gyeplőt és a kengyelt is, az amerikai derékon fogta a
nyeregből lesikló amazont és maga elé ültette. A romantikus iskola
szabályai szerint most már símán elintézhették volna a dolgukat. A
megszeppent hölgy feje ott pihent a lovag vállán és a félig nyitott
szája delejes erővel vonzotta az amerikait. Huszt azonban – nem
tudni, hogy szándékosan-e, vagy véletlenül, – elmulasztotta a
kedvező alkalmat. Dühös volt a Pálma lovára. Miután hölgyét a
gyöpre állította, elfogta az elszabadult paripát és néhány kemény
botütéssel megmagyarázta neki, hogy viselkedése nem illik tisztes
korához.</p>
<p>Az érdem azonban nem marad jutalom nélkül. A csókot, amelyről a
lovagias amerikai oly nagylelküen lemondott az erdőben, még az este
megkapta a kastély lépcsőjén. Csakhogy nem Pálmától, hanem
Zsezsétől. Ez pedig a következőképpen esett. Az ebédhez hívó harang
kongására az amerikai fölsietett az emeletre. A lépcső fordulójánál
hirtelen egy illatos selyemfátyolt csaptak az arcára.</p>
<p>– Ki az? – kérdezte Huszt.</p>
<p>– Találja el! – suttogta valaki.</p>
<p>– Mit kapok, ha eltalálom? – enyelgett a yankee. <span class=
"pagenum"><a name="Page_187" id="Page_187">-187-</a></span></p>
<p>– Amit akar és azon felül egy piros szegfüvirágot.</p>
<p>– Zsezse!</p>
<p>– Nos, mit akar?</p>
<p>Nagy parasztnak kellett volna lennie, ha nem azt akarja, amivel
a szép asszony piros ajka megkínálta. És Huszt, miként tudjuk, nem
volt paraszt. Zsezse – alkalmasint csak a forma kedvéért –
elsikoltotta magát: – Jézus Mária!</p>
<p>– Mi bajod? – hallatszott Guidó úr hangja a folyosóról.</p>
<p>– Egy nagy éjjeli pillangó csapódott az arcomhoz, – válaszolt az
asszony.</p>
<p>– Kellemetlen! – mondotta Guidó, csakhogy mondjon valamit.</p>
<p>– Nem is olyan kellemetlen, – válaszolt halkabban az
asszony.</p>
<p>– Ha nem kellemetlen, akkor miért kiabál?</p>
<p>Az asszony meghajolt hitestársának vaslogikája előtt.</p>
<p>– Igaza van, Guidó és máskor nem is fogok kiabálni.</p>
<p>Azzal az amerikai karja alá füzte kezét és az ebédlőbe
vezettette magát. <span class="pagenum"><a name="Page_188" id=
"Page_188">-188-</a></span></p>
<h3>VII.</h3>
<p>Lándory gróf ő nagyméltósága birtokos szomszédja volt Avarffynak
és egy nap látogatóba érkezett Husztra. Régi ismerős volt Sándor
úrral, de azért nem szokták egymást látogatni. Ha a gróf általjött
a Huszt patakon, akkor mindig akart valamit. Vagy fajtyúkokat akart
venni Avarffytól, vagy tenyészbikát akart neki eladni. Az öreg
Avarffy most is így fogadta:</p>
<p>– Mivel szolgálhatok?</p>
<p>Ezúttal azonban a gróf nem tudta megmondani látogatásának
célját. Azt mondta, hogy csak meg akarta nézni a szomszédságot, de
ezt senki sem hitte el neki. Két perc mulva már Huszt úr után
tudakozódott.</p>
<p>Szólnom kell itt a gróf családi viszonyairól. Igen gazdag ember
volt és az ég csak két gyermekkel áldotta meg. Egy fiúval és egy
leánnyal. A fiatal Lándory grófot, korának egyik legszebb férfiát,
országszerte ismerték. Legutóbb egy érdekes fogadása révén került
forgalomba a neve. Egy spanyol táncosnővel arra fogadott, hogy le
tudja-e bökni cipője hegyével egy hat láb magas ember fejéről a
kalapot. A táncosnő megnyerte a fogadást és az ifju gróf egy
tízezer forintos ékszert nyujtott át neki elismerése jeléül. Ennyit
a fiúról. Ami a gróf leányát illeti, róla elég lesz <span class=
"pagenum"><a name="Page_189" id="Page_189">-189-</a></span>
megjegyeznünk annyit, hogy hét napi járó földön ő volt a legrútabb
nő.</p>
<p>Mikor az öreg kegyelmes tudomást szerzett fiának fogadásáról,
gondolkozóba esett örökösének jövendője felől. Belátta, hogy az
ifjúnak, aki életében bizonyára még több spanyol táncosnővel is fog
összetalálkozni, kevés lesz az apai öröksége. Azért kivánatosnak
tetszett előtte a gondolat, hogy a leányát kitagadja és annak
vagyonát is a fiának hagyja. A grófnő egyébként is annyira
igénytelen és takarékos volt, hogy nem kellett őt félteni a jövendő
eshetőségeitől. Mialatt a gróf ilyen apai gondokkal vívódott,
hirtelen azon ötlete támadt, hogy a leányát össze fogja házasítani
az amerikaival. Uriember nem vesz el hozomány nélkül csunya leányt,
az ilyen amerikai konzerv-mágnás azonban boldog, ha
összeházasodhatik az ó-világ nagy familiáival. Korántse higyjük,
hogy ő nagyméltóságának büszkesége küzdelem nélkül megadta volna
magát. Óh nem! Eleintén fölháborodással utasította vissza a
természetellenes összeköttetés gondolatát. Azt mondta: ha ez a
fráter meg merné kérni a leányom kezét, kidobatnám a házamból!
Később azonban enyhébben itélte meg a helyzetet. Keresett és talált
érveket, amelyek az amerikai mellett szóltak. Hosszu vívódás után
végleg meggyőzte magát és sóhajtva bár, de mégis csak ráadta
előlegezett áldását a megkötendő frigyre.</p>
<p>Lenke grófnő – ez volt Lándory leányának a <span class=
"pagenum"><a name="Page_190" id="Page_190">-190-</a></span> neve –
egy egész éjszakán át keserü könnyeivel itatta párnáját, mikor
megtudta édesapjától, hogy feleségül kell mennie a parvenü
milliárdoshoz. A szegény grófnő nagyon rút volt, minélfogva fölötte
gőgös is volt. Mert figyelemre méltó tény, hogy a szép külsejü
mágnásivadék nem annyira büszke főrangu eredetére, mint a csúnya.
Azt merném mondani, hogy a szépség mennyisége fordított arányban
áll a gőg mennyiségéhez. És ez természetes is. A szépség tudja
magáról, hogy a világnak joga van hozzá és a szép asszony, akár
mágnásnő, akár mosónő, esztétikai viszonyban él minden jóízlésü
férfival. Ez a viszony a szépség diadala és a szépség többre
becsüli diadalát a nemesi koronájánál.</p>
<p>Mondom, a szegény grófnő keservesen sírt. Végül azonban mégis
belenyugodott apjának akaratába, mert ő egyébként is a
martiromságra hajló nők fajtájához tartozott. Megkönnyítette
martiromságát az a tudat, hogy a yankee tulajdonképpen régi nemesi
család sarjadéka és hogy mi sem áll útjában, hogy újból fölvegye az
Avarffy nevet.</p>
<p>A kegyelmes, mikor Huszton járt, megmondta az amerikainak, hogy
látogatása tulajdonképpen neki szól és Huszt néhány nap mulva
vissza is adta a vizitet. Pálma és Zsezse, bár megsejtették a gróf
szándékát, nem féltették a gavallérjukat. A szegény Lenke oly
példátlanul csúnya volt, hogy erről az oldalról nem fenyegette őket
veszedelem. <span class="pagenum"><a name="Page_191" id=
"Page_191">-191-</a></span></p>
<p>Az amerikai azonban nagyon megbánta látogatását. A lándorfalvi
grófi kastélyban a kellemetlen kalandok egész sorozata érte. Az
első kellemetlenséget egy hórihorgas, szőke ember képviselte, aki a
kastély udvarán fogadta a vendéget. Ama bizonyos Kelemenffy báró
volt, aki a budapesti klubban fölismerte a yankee személyében a
szakács s a komorna fiát. A báró rokona volt a kegyelmesnek és mint
afféle tönkrement úr, félesztendőre bekvártélyozta magát a
kastélyba, ahol – ha éppen józan volt – igyekezett Lenke grófnő
körül kellemkedni. Ő úgy találta, hogy a grófnő „nem is olyan
nagyon csúnya“ és ez „elegendő ok volt neki arra, hogy a kezére
áhítozzék.</p>
<p>A báró ezúttal józan volt, azért nem is inzultálta az amerikait,
hanem megelégedett azzal, hogy folyton a sarkában legyen és hogy
kérdően rámeressze hideg, nagy halszemét. Ebédközben azonban már
alaposan berúgott – két pohár bor elég volt neki e célra – és
estig, valahányszor elcsíphette Husztot, suttogó és könyörgő hangon
ismételgette: „Úgy-e, te vagy, Fránci?“</p>
<p>A másik kellemetlenséget a szíves házigazda okozta vendégének. Ő
ugyanis a tartózkodást, melyet az amerikai a grófnővel szemben
tanusított, Huszt túlságos félénkségével akarta megmagyarázni. Hogy
kicsalja a madarat a bokorból, vaskos célzásokkal kezdte bombázni.
Huszt végül már csak úgy tudott <span class="pagenum"><a name=
"Page_192" id="Page_192">-192-</a></span> védekezni az
örömapa-jelölt ellen, hogy elővette legfagyosabb yankee-arcát és a
hülyét játszotta.</p>
<p>Az este, mikor Huszt búcsút akart mondani a lándorfalviaknak,
megnyiltak az ég csatornái és zuhogó zápor söpört végig a vidéken.
A gróf ilyen körülmények közt semmiképpen sem akarta útnak
ereszteni vendégét. Husztnak tehát meg kellett hálnia a kastélyban.
Mikor estebéd után a vendégszobájába vonult, egy tisztes öreg
asszonyságot talált ott, aki német nyelven utasításokat adott a
vendég szolgálatára rendelt lakájnak. A kastély kulcsárnőjének
látszott. Az asszonyság mély bókot csapott az amerikai előtt; azt
mondta: Kisztihand euer Gnáden! – és sietve kivonult. Huszt
cigarettára gyújtott és így szólt magában:</p>
<p>– Tehát még él a jó öreg!</p>
<p>A kulcsárnő ugyanis az édesanyja volt.</p>
<p>Mikor ágyba feküdt, odakészítette a töltött Browning-ját az
éjjeli szekrényre. Mert olvasott egyszer egy történetet egy
kegyetlen nagyúrról, aki éjnek idején megrohanta semmi rosszat nem
sejtő vendégét a csatlósaival és a várkápolnában összeeskette a
leányával.</p>
<p>Az éj azonban baj nélkül elmúlt. Másnap reggel az amerikai esze
nélkül visszasietett Avarffyékhoz.</p>
<p>Mikor elbúcsúzott Lándory gróftól, az egy kis szolgálatot kért
tőle.</p>
<p>– Az öreg Avarffy meg én igazgatósági tagjai szeretnénk lenni a
Nagybirtokosok Bankjának… <span class="pagenum"><a name="Page_193"
id="Page_193">-193-</a></span> Manap nem szabad már megvetni az
ilyen morzsákat sem… Hogy befolyásra tegyünk szert a banknál, én
is, meg Avarffy is néhány százezer forintot helyeztünk el a
papirjaiban… Persze a rokonaink és a barátaink felesleg pénzét is
oda dirigáljuk… Előkelő, gazdag intézet, melyről bizonyára
hallottál már. Szeretném, ha te is odatelepítenéd a
folyószámládat…</p>
<p>– A te kedvedért mindent, kegyelmes uram! – mondta Huszt.
(Magában hozzátette: Csak <i>egyet</i> nem!)</p>
<p>Huszton az öreg Avarffy is szóba hozta a Nagybirtokosok bankját.
Azt mondta, hogy a magyar pénzpiac legszolidabb vállalkozása. Neki
már azért is rokonszenves, mert Guidó a bank révén valahára nagyobb
keresethez jutott.</p>
<h3>VIII.</h3>
<p>– Értesz te igazgyöngyökhöz? – kérdezte egy nap Huszttól Zsezse
őnagysága.</p>
<p>– Nem igen, – válaszolt az amerikai.</p>
<p>– Sebaj, azért mégis meg kell nézned Báthory Erzsébet
smukját.</p>
<p>– Ki az a Báthory Erzsébet?</p>
<p>Az asszony elnevette magát.</p>
<p>– Ma már por és hamu, de valaha híres dáma volt Csejthe vár
úrnője, ha nem is tudnak róla a Washington-College-ben. Neki volt
az országban a <span class="pagenum"><a name="Page_194" id=
"Page_194">-194-</a></span> legszebb gyöngysora. Úgy látszik,
nagyon szerette a bágyadt fényü kis gömböket, valamint Borgia
Lukrécia is szerette. A híres ékszert egyik unokája eladta vagy
elzálogosította egyik nagyapánknak.</p>
<p>– S ma is megvan még? – kérdezte az amerikai.</p>
<p>– Megvan apa vasszekrényében.</p>
<p>Az öreg úr savanyu arcot vágott és hümmögni kezdett. Nincs annak
semmi értelme, hogy az ilyesmit a nagyharangra akasszák! Végül
azonban Zsezse és Pálma biztatására mégis előhozta titkos
rejtekhelyéről a vasláda kulcsát. A ládát persze a hálószobájában
őrizte. Nem volt modern pénzszekrény, hanem afféle Rákóczi-korabeli
vasszekrény, várkapu-zárral és fogaskerekeken furfangosan
szétszaladó, karvastagságu reteszekkel.</p>
<p>Az ékszer, egy mogyorónyi gyöngyszemekből készült torokpajzs,
valóban gyönyörü volt. Zsezse a mezítelen nyakára kapcsolta.</p>
<p>– Kezdenek megint vakulni a gyöngyök, – mondta. – Ilyenkor az a
kúrájuk, hogy Pálma vagy én néhány hétig a nyakunkon viseljük. Én
azonban nem kérek többet az élvezetből, mert ilyenkor apa
szobájában kell aludnunk.</p>
<p>– Mennyit érhet az ékszer? – kérdezte az amerikai.</p>
<p>– Háromszázezret megér, – vélekedett az öreg. – A gaz bécsiek
azonban csak kétszázezret akarnak <span class="pagenum"><a name=
"Page_195" id="Page_195">-195-</a></span> érte adni. Ha megfizetnék
az árát, mindjárt eladnám, mert borzasztó kamatot vesztek
rajta.</p>
<p>– Apa már negyven esztendő óta alkudozik a bécsi ékszerészekkel,
– nevetett Zsezse.</p>
<p>– Ez a vasláda zára olyan kezdetleges, hogy egy görbe szöggel
meg egy harapófogóval tíz perc alatt kinyitom, – mondta az
amerikai.</p>
<p>Hangsúlyoznom kell azonban, hogy ezt nem fenszóval mondta, hanem
csak magában. Fenszóval ennyit mondott csak:</p>
<p>– Nekem van egy nyakkendőre való gyöngyöm, mely valamivel kisebb
ezeknél, de reám nézve azért érdekes, mert jelen voltam, mikor a
maláji gyöngyhalász fölhozta a tenger fenekéről.</p>
<p>Félórával később Huszt összetalálkozott az alsó folyosón
Guidónéval.</p>
<p>– Guidónak hirtelen Pestre kellett utaznia, a többiek meg mind a
délutáni álmukat alusszák, – mondta mosolyogva az asszony.</p>
<p>– S te miért nem alszol?</p>
<p>– Félek a hízástól, – volt az őszinte felelet. Mosolyogva, de
kissé sápadtan nézett Huszt szemébe. – Szeretném látni a
gyöngyszemet, melyet előtted halásztak ki a tengerből…</p>
<p>Az amerikai kinyitotta a szobája ajtaját és az asszony beosont
hozzá. Huszt kikereste ékszerdobozát és egy nagy gyöngyöt nyújtott
Zsezse felé. Ez az. (Egy antwerpeni zsidótól vette.) <span class=
"pagenum"><a name="Page_196" id="Page_196">-196-</a></span></p>
<p>– Ha elfogadja, magának adom.</p>
<p>– Köszönöm! – mondta Zsezse egyszerűen és nyakán a pongyolája
bélésébe tűzte.</p>
<p>Az amerikai átölelte az asszonyt és meg akarta csókolni. Az
azonban ijedten védekezett. Véletlen találkozásuk alkalmával a
folyosó fordulóján vagy a kertben nem volt ennyire tartózkodó. Most
történt azonban első ízben, hogy négyszemközt volt Huszttal és a
szíve az inába szállott.</p>
<p>– Zsezse! hol vagy? – kérdezte valaki a folyosón.</p>
<p>Pálma hangja volt. Zsezse összekulcsolta a két kezét és az ég
felé tekintett.</p>
<p>– Ebből szép slamasztika lehet!</p>
<p>Kopogtattak az ajtón.</p>
<p>– Yankee, odabenn vagy?</p>
<p>– Rögtön, – válaszolt Huszt, – csak magamra kapom a
kabátomat…</p>
<p>A szobának csak egy kijárata volt, az ablakokat pedig vasrács
zárta el… Mialatt Pálma a téglakövezeten kongó léptekkel járt
föl-alá az ajtó előtt, az amerikai egy kérdő pillantást vetett
Zsezsére.</p>
<p>– Mi lesz most?</p>
<p>– Rejtsen el! – suttogta az asszony.</p>
<p>Csak egyetlen búvóhely volt a szobában, a Regélő régi
divatképeivel teliragasztott spanyolfal, amely Huszt ágya mellett
állott. A képek krinolinos, hosszunyaku hölgyeket ábrázoltak.
Zsezse a spanyolfal mögé <span class="pagenum"><a name="Page_197"
id="Page_197">-197-</a></span> vonult, az amerikai pedig kinyitotta
az ajtót. Pálma belépett és kissé sápadtan tekintett körül. Az
orrcimpája idegesen remegett, mint az erdei ragadozóé, amikor
ellenséget szimatol. Meglehet, hogy öntudatlanul megérezte a Zsezse
pongyolájából áradó, gyűlölt ámbraillatot.</p>
<p>– Beszédem van veled, kezdte a leány.</p>
<p>– Sétáljunk egyet a kertben? – indítványozta a megszeppent
gavallér.</p>
<p>– Nem, yankee; a kertben összetalálkozhatnánk Zsezsével, és amit
mondani akarok, arról neki nem szabad tudnia.</p>
<p>Szépen vagyunk! – gondolta Huszt. És szinte hallotta a Zsezse
türelmetlen és kíváncsi ficánkolását a papirfal mögött…</p>
<p>Pálma arca nagyon sápadt volt. Az ablak vasrácsa mögött
bólongató lombra szegezte tekintetét, miközben halálos
elszántsággal szólt:</p>
<p>– Te nemrégiben, amikor a házasságról beszélgettünk, azt mondtad
nekem: Nem látom be, hogy miért illesse a kezdeményezés joga éppen
csak az egyik felet, a férfit… Lehet, hogy ez hülyeség, de akkor
magadra vess, ha én most hülyeséget teszek. Én napok óta különben
sem tudok gondolkozni. Én egy rögeszme hatása alatt állok.</p>
<p>– De Pálma, kérlek…</p>
<p>A leány szinte haragosan vágott a szavába.</p>
<p>– Ne szólj, amíg végig nem hallgattál. Én most <span class=
"pagenum"><a name="Page_198" id="Page_198">-198-</a></span>
megteszem azt, amit hozzám hasonló leány talán még soha sem tett.
Bevallom neked, hogy szeretlek, és kérlek, hogy légy az urammá. Ha
visszautasítasz, nem fogok bánatomban meghalni. De ha elfogadod
ajánlatomat, akkor hű és jó feleséged, mindenekelőtt pedig nagyon
boldog feleséged lennék.</p>
<p>Huszt a rémülettől némán szemlélte a leányt.</p>
<p>Az pedig kis szünet után így folytatta:</p>
<p>– Nem szántam volna el magamat e vakmerő lépésre, ha nem tett
volna beszámíthatatlanná a féltékenység, amelyet Zsezsével szemben
érzek. Féltékenység talán nem is jó szó; félelmet kellett volna
mondanom. Ő tud a szerelmemről és kétségbeesett erőlködéssel el
akar tőlem csábítani. Ha másképp nem lehet, a szeretőddé is lesz,
csakhogy elválasszon tőlem. Pedig nem szeret. Nem is tud szeretni.
Egész valóját betölti a hiúsága, az önzése és a telhetetlensége.
Mert Zsezse egy bestia.</p>
<p>A spanyolfal kissé megbillent…</p>
<p>– Nos, – szólt Pálma, – mit válaszolsz?</p>
<p>Soha életében még yankee olyan ostoba arcot nem csinált, mint
Huszt-Hudson e pillanatban. Kissé megköszörülte a torkát, aztán
komoly meghatottság hangján mondta:</p>
<p>– Édes Pálmám, te tudod, mennyire rokonszenvezem veled… Nemes
nyiltságod csak fokozza nagyrabecsülésemet…</p>
<p>Nem folytathatta ünnepi szónoklatát, mert e pillanatban
<span class="pagenum"><a name="Page_199" id=
"Page_199">-199-</a></span> felborult a spanyolfal. Zsezse
őnagyságta rúgta fel. A szép asszony nevetőgörcsöt kapott, és ott
fetrengett Huszt ágyán. Sikoltozva kacagott, közbe levegő után
kapkodott. A könnyei peregtek.</p>
<p>– Ezt nem lehet kibírni! – kiáltotta fuldokolva. – Nyolc napi
gondolkodási időt fog kérni! Esküszöm, hogy nyolc napi gondolkodási
időt fog kérni!</p>
<p>Pálma hófehér arccal bámult az ágyra.</p>
<p>– A szeretője! – hebegte. – A szeretője!</p>
<p>Aztán kifutott a szobából, végigrohant a folyosón, föl az
emeletre és bezárkózott a szobájába. Zsezse néhány percig még
emberfeletti erővel védekezett viharos jókedve ellen, aztán ő is
fölkelt és szó nélkül elhagyta a szobát. Bágyadtan, támolygó
léptekkel ment föl az emeletre. A lépcső közepén újabb kacagó roham
vett rajta erőt. Le kellett ülnie a garádicsra.</p>
<p>Huszt a maga részéről azzal töltötte az egész délutánt, hogy
fel-alájárt a szobájában. Valahányszor az ablakhoz ért, mindig a
homlokára ütött. Az ajtónál pedig mindig azt mondta, hogy: uff!</p>
<p>Mikor elsőt harangoztak estebédhez, felöltözött; második
harangszóra belépett az ebédlő mellett lévő dohányzóba. El volt rá
készülve, hogy Guidó úr, – akinek Pálma bizonyára már mindent
elmondott, – meg fogja rohanni, mint az éhes tigris. Az öreg
Avarffy pedig ki fogja utasítani a házából. Guidó azonban nem
rohanhatta meg, ő nem is volt Huszton, hanem e pillanatban éppen a
budapesti Népszínház egy gömbölyü <span class="pagenum"><a name=
"Page_200" id="Page_200">-200-</a></span> karhölgyét látcsövezte
kaszinói zsölléjéről. Az öreg úr pedig ily szavakkal fogadta az
amerikait:</p>
<p>– Kell egy pohár jó szilvórium?</p>
<p>Pálma jókedvünek és nyugodtnak látszott. Zsezse azonban bágyadt
és rosszkedvü volt. A szép asszony fájlalta a mellét. És még valami
fájt neki. Öt perccel az első harangszó után Pálma ugyanis
megjelent a sógornője szobájában és szeretetreméltó mosollyal az
ajkán így szólt:</p>
<p>– Te, Zsezse, én meggondoltam a dolgot, és elhatároztam, hogy
nem haragszom reád. A yankeera sem. Jó gyerek vagyok és nem veszem
túlságosan komolyan, hogy az ideálom szeretője vagy. Sőt ha majd az
uram lesz, akkor sem fogom eltiltani ilyen apró
szórakozásoktól.</p>
<p>Zsezsének ekkor elmult a nevető kedve. Hogy mégis némi ürmöt
öntsön Pálma poharába, száraz hangon ennyit mondott csak:</p>
<p>– Te okos vagy, drágám, és ez mindhármunkra nézve igen
kényelmes…</p>
<h3>IX.</h3>
<p>Huszt a falusi postahivatalhoz ment, levelek után nézni. Ő
napokkal ezelőtt egy csekket küldött Budapestre, a Nagybirtokosok
Bankjához, ahol újabban a tőkéjét kamatoztatta, de bár táviratot is
menesztett már a bankhoz, eddigelé sem pénzt, sem levelet nem
<span class="pagenum"><a name="Page_201" id=
"Page_201">-201-</a></span> kapott. Levelet ugyan most sem talált,
de a postahivatal előtt meglátta Lándory ő excellenciájának négyes
fogatát. A nagyúr feltünő hüvösen fogadta az amerikai üdvözlését.
Huszt tehát a faképnél hagyta a grófot és újabb táviratot írt a
bankjának. A távirótiszt olvashatatlannak találta a yanke
írását.</p>
<p>– Nagybirtokosok bankja? – kérdezte.</p>
<p>– Igen!</p>
<p>Ekkor megszólalt a kegyelmes úr, aki a füstös szoba túlsó végén
sajátkezüleg pecsételt le egy csomagot.</p>
<p>– Hjah, igaz! Rossz információkat kaptam Avarffy Guidó
bankjáról… Meg is szakítottam velük minden összeköttetést…</p>
<p>– Azt hiszed, kegyelmes uram, hogy veszedelemben van a
pénzünk?</p>
<p>– Nekem nincs ott pénzem, – válaszolt nyugodtan az öreg úr.</p>
<p>– De hiszen azt mondtad, hogy néhány százezer forintot helyeztél
el a banknál?</p>
<p>– Csak akartam! Csak akartam! – mondta a kegyelmes.</p>
<p>Azzal könnyedén megbillentette a kalapját és elment. Husztot
rémület szállotta meg… Minden pénze e banknál volt!</p>
<p>Mikor kilépett az utcára, dübörgést hallott a közeli
pályaudvarról. Megnézte az óráját: a budapesti <span class=
"pagenum"><a name="Page_202" id="Page_202">-202-</a></span>
gyorsvonat két perc mulva indul. Még jókor érkezett, hogy
fölkapaszkodjék az indulófélben lévő vonatra.</p>
<p>Budapestre érkezvén, mindenek előtt a bankjához hajtatott. A
magyar pénzpiac legszolidabb vállalkozása – így nevezte a bankot az
öreg Avarffy – egy újonnan épült, de máris bámulatosan mocskos
külvárosi ház második emeletén székelt. A keskeny és meredek
lépcsőn és fenn a folyosón, egy csapat búsképü ember ődöngött. Az
ajtó előtt rendőr posztolt, odabenn pedig mérgesképü urak
lapozgattak a halomra hordott üzleti könyvekben. Valami hivatalos
vizsgálat folyt ott éppen.</p>
<p>Egy feketeruhás úr, akinek olyan szakálla volt, mint az asszir
királyoknak, dühösen hadonászott esernyőjével a pénztár-szoba
ketrece előtt. A hivatalos emberek nagynehezen kitessékelték a
folyosóra, és akkor ott kezdett szónokolni, a belső fölindulástól
rikácsoló hangon.</p>
<p>– Betörés, amit itt műveltek! Minden igazgató annyi pénzt vett
ki a bankból, amennyit be tudott fizettetni a balekjaival… Avarffy
Guidó százezer forinttal terhelte meg a folyószámláját… A fedezete
pedig egy fületlen gomb… Ez az úr most is szabadon jár még!</p>
<p>Huszt úgy gondolta, hogy eleget tud már. Sietett Guidó
szállására. Ott azt mondották neki, hogy a képviselő úr a
gőzfürdőben van. Hogy elcsípje, maga is jegyet váltott, levetkőzött
és keresni kezdte barátját <span class="pagenum"><a name="Page_203"
id="Page_203">-203-</a></span> a zuhanyos és medencés termekben.
Végre megtalálta a gőzkamrában. Guidó hosszában a fapadon feküdt és
egy herkulesi termetü fürdőszolgával dögönyöztette magát. Azt
mondta éppen:</p>
<p>– A lapockámat is, Muki! Úgy, úgy!</p>
<p>Megpillantotta Husztot és vidáman elkurjantotta magát:</p>
<p>– Szervusz, yankee! Hát te hogy kerülsz ide?</p>
<p>Az amerikai leült a szomszédos padra.</p>
<p>– A Nagybirtokosok Bankja dolgában jöttem, – mondotta.</p>
<p>– Biz’ az csúnyául befuccsolt! – konstatálta Guidó. Majd a
fürdőszolgának mondta: – Muki, a gerincemet is paskolhatja egy
kicsit! – Aztán megint Huszthoz fordult: – Tudod, mindennek az a
fránya Kotzinger az oka! Én persze semmit sem értek a banküzlethez,
hittem Kotzingernek, aki azt mondta, hogy jól állunk, nagyon jól
állunk, míg aztán a mult héten egyszerre eltünt, mint a kámfor…
Alkalmasint Amerikába ment. Az öregek a hibásak, Lándory meg az
apám, mert az utolsó pillanatban megtorpadtak és megszaladtak a
pénzükkel… Ha közibénk állanak, akkor van pénzünk és hitelünk
bőven… No most egy dézsa hideg vizet!</p>
<p>Az utolsó mondása Mukinak szólt.</p>
<p>– Megmenthetünk valamit a pénzünkből? – kérdeze az amerikai.
<span class="pagenum"><a name="Page_204" id=
"Page_204">-204-</a></span></p>
<p>– Nem igen hinném, – mondotta Guidó úr őszintén. – Hanem most
gyere a zuhany alá!</p>
<p>Együtt mentek a szomszéd terembe. Guidó, aki fürdő-inyenc volt,
sorra vette a különböző hőfoku és erejü vízsugarakat. Közben
beszélt és szavait olykor furcsa hörgő és röfögő hangokkal
szakította meg.</p>
<p>– Nem is hinnéd, mennyi bosszúságot okoz nekem az a buta bank…
Két nap óta úton-útfélen megrohannak mindenféle gyanús firmák, hogy
fizessem meg a betétjüket… Rongyos húsz-harminc pengőért fölvernek
reggeli álmomból és utánam tolakodnak a kaszinóba… És hogy a
fiskálisok milyen szemtelenek, – na!</p>
<p>Mikor már rájuk adták a lepedőt, Guidó megveregette Huszt
hátát.</p>
<p>– Te könnyen nevetsz, öregem! Akinek egy negyedmilliárdja van,
annak meg se kottyan az a pár garas!</p>
<p>– A veszteség nem nagy, – vélekedett Huszt, – de minden
veszteség kellemetlen. Megyek és táviratot küldök az angol banknak,
hogy nyisson nekem újabb hitelt.</p>
<p>– Hol ebédelsz? – kérdezte Guidó.</p>
<p>– A pályaudvaron. A déli vonattal vissza akarok menni
Husztra.</p>
<p>– Kár, hogy annyira sietsz. Magammal vittelek volna egy jó kis
nyári korcsmába, ahol felséges halászlét főznek. <span class=
"pagenum"><a name="Page_205" id="Page_205">-205-</a></span></p>
<p>Husztnak azonban ezúttal nem volt olyan jó étvágya, mint Guidó
úrnak és azért otthagyta barátját és kisietett a vasútra. Egész
vagyona most néhány száz forint készpénzből és körülbelül ezer
forint értékü ékszerből állott… Közel kétszázezer forintja veszett
oda Guidó bankjában. A vasúti kocsiban szivarra gyújtott és
elmélkedni kezdett. Elmélkedésének eredménye a következő volt:</p>
<p>– A kétszázezer forintomat megfizettetem az öreg Avarffyval… Ha
lenyeli is minden pénzét, én viviszekciót csinálok rajta és
kiveszem belőle… Előbb azonban feleségül kell vennem Pálmát… Holnap
meglesz az eljegyzés, két hét múlva a lakodalom… Most már nem
tréfálunk többet…</p>
<p>A kedvező véletlen úgy akarta, hogy az eljegyzés még az este
végbemenjen. Huszt kissé korábban ment estebédhez és a kis
szalonban egyedül találta a leányt.</p>
<p>– Pesten járt? – kérdezte Pálma, miközben kezet nyújtott
neki.</p>
<p>– Ott.</p>
<p>– Rossz híreket vett talán?</p>
<p>– Annyiban rosszak, hogy Londonba kell utaznom, sőt talán
Amerikába is.</p>
<p>A leány meghökkenve tekintett reá.</p>
<p>– És mikor akar elutazni?</p>
<p>– Egy-két héten belül.</p>
<p>– És meddig akar odamaradni?</p>
<p>– Bizonytalan időig. Nem tőlem függ. <span class=
"pagenum"><a name="Page_206" id="Page_206">-206-</a></span></p>
<p>Pálma a mellére hajtotta a fejét. Ha akarta volna, akkor se
tudta volna leplezni nagy levertségét. Most már mindennek vége.</p>
<p>Az amerikai hozzálépett, megfogta a kezét és szelid hangon
mondotta:</p>
<p>– Szeretném, Pálma, ha maga velem jöhetne.</p>
<p>A leány arca egyszerre vérvörös lett. A szeme tüzelt.</p>
<p>– Én… magával?</p>
<p>– Mint a feleségem. Lehetséges?</p>
<p>– Hogy lehetséges-e? Édes barátom, hiszen én egyebet se
kívánok!</p>
<p>Többet nem beszéltek erről, mert bejött az öreg meg Zsezse. Az
estebédet mélységes csendben költötték el. Zsezse azonban valami
gyanút foghatott, mert figyelmesen vizsgálgatta hol a sógornője,
hol az amerikai arcát. Asztalbontásnál azonban Pálma nem bírt
tovább magával.</p>
<p>– Apa, ujságot mondok. A yankee megkérte a kezemet és én igent
mondtam.</p>
<p>Az öregnek beszélt, de Zsezsére tekintett.</p>
<p>Avarffy úgy érezte, hogy neki most valami szép és lehetőleg
megható dolgot kellene mondania. De mivel az ő ékesszólása csak a
honszerelemre volt berendezkedve, nem is jutott eszébe semmi, ami a
helyzethez illett volna. Csak dörzsölte a kezét, nevetett és azt
mondta: – No, ez nagy meglepetés! – Zsezsének pedig – csak azért
is! – egyszerre széles jókedve <span class="pagenum"><a name=
"Page_207" id="Page_207">-207-</a></span> lett. Azt mondta:
Pezsgőt! Pezsgőt! – Avarffy Sándor pincéjében azonban nem tartottak
ilyenféle italt.</p>
<p>– Hallom, – mondotta később az amerikainak Avarffy, – hallom,
hogy jól megkoppasztottak abban a fránya bankban?</p>
<p>– Potomság, – nyugtatta meg Huszt. – Nem is az az egypár garas
bosszant, amit elemeltek tőlem, hanem a tulajdon ügyetlenségem.
Azért eshetett meg velem, mert nem ismertem eléggé a nyomorúságos
magyar viszonyokat.</p>
<p>Husztnak egyébként nemcsak fájt vagyonának elvesztése, de nagy
erkölcsi fölháborodást is okozott neki. Ő az amerikaivá lett
észjárásával igen jól megértette azt, hogy egyik ember alkalomadtán
kifosztja a másikat. A kifosztás műveletének vannak azonban
kötelező előföltételei és formaságai. Én példának okáért a vasúti
kocsiban pisztolyt tarthatok az útitársaim orra alá és azt
mondhatom nekik: Hölgyeim és uraim, kérem a pénztárcájukat! – Ekkor
oly üzleti vállalkozásba megyek bele, amelyen szépen nyerhetek, de
el is veszíthetek mindent. Mert akadhat az útitársak között olyan
is, aki a tárcája helyett ugyancsak a pisztolyát húzza ki és
fejbelő. Az is megeshetik, hogy utólag még elcsípnek és
meglincselnek. Kifoszthatom embertársaimat úgy is, hogy aranyércet
találok Oregonban és részvénytársaságot alapítok. Aki egy esztendő
alatt húszezer dollárt akar nyerni ezren, az el lehet reá készülve,
hogy otthagyja az ingét. Bank létemre azonban <span class=
"pagenum"><a name="Page_208" id="Page_208">-208-</a></span> semmi
körülmények közt sem tehetem meg azt, hogy ellopjam valakinek a
csekkszámláját. Ez olyan hitványság, mintha a kincstár kiürítené a
pénzesleveleket, melyeket postára adnak. Vagy mintha az orvos
elvágná a narkózisban levő beteg torkát. Nemcsak hitványság, de
páratlan ostobaság is. Mindenkinek azt kell tennie, amiből él. Az
utonálló és a spekuláns a rablásból él. A bank, a posta és a doktor
azonban a becsületességéből él.</p>
<p>Ilyen gondolatokkal emésztette magát az amerikai. Azonban a
csapás, amely érte, inkább fölvillanyozta, mint megtörte, mert az ő
életfölfogása szilárd erkölcsi alapon nyugodott. Ő ismerte magát és
tudta, hogy az Avarffy-család, ha leül vele hamisan kártyázni,
végül is bele fog bukni a játékba.</p>
<p>Egyelőre arra szorítkozott, hogy mosolyogva beszélt a
potomságról, amelyet Guidó bankjában elvesztett, amellett elbüvölő
szeretetreméltósággal bánt jövendőbeli apósával és nagyon siettette
a lakodalmat. Neki üzleti ügyekben sürgősen Angliába és Amerikába
kell mennie és szeretné, ha Pálma vele utazhatna. Ez lesz az ő
nászútjuk. Az öreg úrnak tetszett a sietség. Legalább minden
költséges parádé nélkül esnek túl az esküvőn. Meg is tette a
lépéseket, hogy megkapja a szükséges diszpenzációkat.</p>
<p>Pálma igen boldog menyasszony volt. Boldogságát fokozta Zsezse
állandó rosszkedve, amelyet a fiatal asszony már titkolni se
tudott. Nászajándékul az amerikai <span class="pagenum"><a name=
"Page_209" id="Page_209">-209-</a></span> egy ezerkétszáz tonnás
gőzyachtot ajándékozott a mátkájának. A yacht, melynek Butterfly
volt a neve, jelenleg a san-franciskói kikötőben vesztegelt, de
Huszt távirati parancsot küldött a kapitányának, hogy a Horn-fok
megkerülésével siessen haladéktalanul Nizzába.</p>
<h3>X.</h3>
<p>A napokban történt, hogy Lándory Lenke grófnő, aki egy
templomszőnyegen dolgozott, kifogyott a sárga himzőpamutból.
Kelemenffy báró lovagiasan fölajánlotta, hogy átlovagol
Husztegyházára és hoz a Rosenberg boltjából. Be is váltotta
ígéretét. Szerencsétlenségére azonban Rosenberg nemcsak
himzőpamutot, hanem borovicskát is árult, amely italt a báró igen
nagyon kedvelte. Ennek az lett a következménye, hogy Kelemenffy,
mikor újból nyeregbe akart szállani, hirtelen és szó nélkül
lefordult a csodálkozó táltos jobbik oldalán. Egy ócska batár
közeledett éppen a posta felől; a batárban Lándoryék kulcsárnője
ült, néhány csomag és egy fikusztő társaságában. A kötelességtudó
kulcsárnő megállíttatta a batárt, fölrakatta a bárót, a paripáját
meg odaköttette a saroglyához, azután megindult Lándorfalva felé.
Kelemenffy, aki még részeg állapotában is békés hajlamu úr volt,
annyit mondott csak, hogy: sem nem semmi baj nincs! Később fogai
közé vette a szipkáját és rá akart <span class="pagenum"><a name=
"Page_210" id="Page_210">-210-</a></span> gyújtani. Vagy harminc
gyújtót égetett el, – a szipka, melybe elfelejtett szivart tenni,
sehogy sem akart füstölni, – azután kidobta a kocsiból a szipkát
is, a tüzelő szerszámát is és megint azt mondta: semmi baj nincs
sem nem!</p>
<p>Mikor a batár elhaladt az Avarffy-kastély kertje mellett, a báró
szeme megakadt egy fehér flanell-ruhás férfin, aki éppen egy
vizslát tanított apportirozni. Kelemenffy ekkor kalapjával hátba
ütötte a kocsist, hogy álljon meg és az örömtől sugárzó arccal
kiabálni kezdett: Fránci! Fránci!</p>
<p>A yankee megismerte a bárót és mosolyogva lépett a kocsihoz.
Akkor látta csak meg az öregasszonyt.</p>
<p>– Fránci, – mondá a báró, – itt van az édesanyád!</p>
<p>Majd az asszonyhoz fordult:</p>
<p>– Látja, ez a Fráncija!</p>
<p>A kulcsárnő mereven nézte az amerikait, majd elsikoltotta
magát:</p>
<p>– Jézus Mária, Fránci, hát igazán te vagy?!</p>
<p>Huszt a szemébe nyomta monokliját és nyugodt fölénnyel
válaszolt:</p>
<p>– Édes asszonyság, én nagyon szeretném, ha ilyen kedves és derék
anyám volna, de sajnos, az én édesanyám régen nem él már. Hanem jó
lesz, ha ügyel a báróra, mert ki fog fordulni a kocsiból…</p>
<p>Huszt, akit láthatólag nem érdekelt tovább a dolog, elfordult és
a kutyájának füttyentett. <span class="pagenum"><a name="Page_211"
id="Page_211">-211-</a></span></p>
<p>– Brit such Apport!</p>
<p>A batár tovább döcögött. Az asszonyság egy szót se beszélt
többet. A báró azonban úgy elérzékenyedett, hogy megeredtek a
könnyei.</p>
<p>– Fránci nem akar ránk ismerni! – mondta. – Ő nem szeret
minket!</p>
<p>Otthon, Lándorfalván, valahogyan szóba került a dolog. Az öreg
gróf, aki két héttel azelőtt még hozzá akarta adni a leányát az
amerikaihoz, most diadalmasan a homlokára ütött. – Ugy-e
mondtam?</p>
<p>Aztán szigoru vallatás alá vette a kulcsárnőt. A szegény asszony
nagyon meg volt rémülve. Azt mondta, hogy neki tényleg van egy fia,
aki évekkel ezelőtt Amerikába szökött és aki olyanféle ember, mint
a husztegyházai nagyságos úr, de erről ő igazán nem tehet.</p>
<p>– Ő az! – mondta ellentmondást nem tűrő határozottsággal a
kegyelmes úr. – Nekem első pillanattól fogva gyanús volt a fráter…
Tagadhatatlan, hogy komornyik-pofája van…</p>
<p>Azzal leült és hosszu levelet írt a budapesti német főkonzulnak,
aki annak idején bemutatta neki Husztot. Közölte a főkonzullal
gyanúokait és arra kérte, hogy érdeklődjék Huszt amerikai múltja
után, ha már bevezette a klubba… És mivel benne volt az
levélírásban, írt az öreg Avarffynak is. A gróf szinte remegett a
vágytól, hogy leleplezze a nyomorultat, aki nem akarta elvenni
Lenke ő méltóságát. <span class="pagenum"><a name="Page_212" id=
"Page_212">-212-</a></span></p>
<p>Sándor úr, alig, hogy megkapta szomszédja levelét, lesietett a
yankee szobájába.</p>
<p>– Minden jól megy! – mondta sugárzó arccal. – Egypár nap mulva
megjön a diszpenzáció és akkor hamarosan lakzit csapunk… Kérdés
azonban, hogy rendben vannak-e a te írásaid is? Mert azok nélkül
nem esketnek össze.</p>
<p>Huszt egy pillantást vetett csak Avarffy arcára és rögtön tudta,
hogy az öreg valami gyanút fogott. A böröndjéből elővette
acélkazettáját és kinyitotta.</p>
<p>– Tessék!</p>
<p>Az írásai ideális rendben voltak. Soha még amerikai embernek
annyi igazoló okmánya nem volt, mint neki. Ezen nem szabad
csodálkoznunk, hiszen ismerjük kalligrafikus tehetségét.</p>
<p>Mialatt az öreg úr ártatlan arccal lapozgatott a jövendőbeli
veje papirjaiban, Huszt egy vastag kéziratcsomót vett ki a
szekrénykéből.</p>
<p>– Van itt még valami, ami érdekelni fog! Az édesapám
emlékiratai, amelyeket halála előtt nekem mondott tollba…</p>
<p>Avarffy pápaszeme lecsúszott az orra hegyéig, a tüskés
szemöldöke pedig felszaladt a homlok közepéig. Hirtelen letette
kezéből az írásokat és a kézirat után nyúlt. Lapozni kezdett benne
és mivel észrevette, hogy az egyes fejezetek évszámokkal vannak
megjelölve, megkereste az ezernyolcszáznegyvenkilencedik évet. Húsz
sort olvasott és ekkor ibolyaszínü lett a rézvörös <span class=
"pagenum"><a name="Page_213" id="Page_213">-213-</a></span> arca.
Huszt mosolyogva kivette kezéből a könyvet és visszatette a
kazettába.</p>
<p>– Fölösleges, – mondta, – hogy fölizgasd magadat ezzel az
olvasmánnyal… Én ismerem az emlékirat minden sorát, de nem vettem
magamnak annyi fáradságot, hogy meggyőződjem, igaz-e, nem-e, amit
az öregem elmondott… És mivel néhány nap mulva már az apósom
leszesz, alkalmasint nem is fogok magamnak soha annyi fáradságot
venni…</p>
<p>Avarffy válasza így hangzott:</p>
<p>– Jövő héten megtartjuk az esküvőt.</p>
<p>Mikor elhagyta a szobát, a kis ércszekrényre szakasztott olyan
pillantást vetett, a minővel nemrégiben Huszt szemlélte a Báthory
Erzsébet gyöngyékszerét rejtő vasládát.</p>
<p>A yankee hirtelen elhatározta, hogy a délutáni vonattal
Budapestre utazik. Azt mondta, hogy dolga van az amerikai
főkonzullal. A valóságban azonban csak tisztába akart jönni a
helyzetével. Avarffy viselkedéséből azt következtette, hogy
valahonnan valami veszedelem fenyegeti. Nem volt az az ember, aki
meglepeti magát az eseményekkel, inkább szembeszállt velük. Meg
kellett tudnia, hogy vélekedik róla a főkonzul. Amíg az kitart
mellette, addig bátran szembeszállhat vésszel, zivatarral. Ha
azonban a főkonzul netán híreket kapott volna hazulról, – akkor,
nos, akkor ki kell valamit eszelni.</p>
<p>Budapestre érkezvén, első útja a klubnak szólt. <span class=
"pagenum"><a name="Page_214" id="Page_214">-214-</a></span> A
dohányzóban több úr társaságában ott találta a német főkonzult, aki
valaha bevezette ide. A német egy meglepett pillantással mérte
végig Husztot, majd elfordította fejét.</p>
<p>– Ő is tud már valamit! – konstatálta az amerikai.</p>
<p>Azzal elővette legegyügyűbb yankee-arcát és a főkonzulhoz
lépett.</p>
<p>– Jó napot, kedves gróf!</p>
<p>A német valamit dünnyögött és zsebretette a két kezét.</p>
<p>– Ön talán rosszul van, sir? – kérdezte Huszt, miközben föltette
monokliját.</p>
<p>A német gróf volt és (ami az ő szemében még több volt)
tartalékos tiszt.</p>
<p>– Nem vagyok rosszul, – mondta, – de egy órával ezelőtt nagyon
különös híreket hallottam önről.</p>
<p>– Lesz szíves közölni velem a híreit? Engem érdekel a dolog.</p>
<p>– Az amerikai főkonzul-kollégám értesítést vett hazulról, hogy a
metodista egyház szobrot készül állítani az ön édes atyjának, a
híres konzerv-Hudsonnak.</p>
<p>– És ennek talán fáj, hogy a metodisták nem önnek állítanak
szobrot?</p>
<p>– Másról van itt szó, sir. A metodisták azért állítanak szobrot
a boldogult Hudson úrnak, mert kitagadta minden rokonát és összes
vagyonát nekik hagyta. <span class="pagenum"><a name="Page_215" id=
"Page_215">-215-</a></span> Ön tehát nem örökölhetett a
konzerv-Hudson után egy centet sem.</p>
<p>– És Németországban, ugyebár, nem fognak kezet olyan emberrel,
akinek apja hitközségeknek ajándékozza vagyonát?</p>
<p>– Németországban nem fognak kezet olyan emberrel, aki hamis
nevet visel. Hallottam, hogy a konzerv-Hudsonak sohasem volt
gyermeke.</p>
<p>– Ezt is az amerikai kollégájától hallotta?</p>
<p>– Tőle! Ha többet akar tudni, akkor forduljon egyenesen
hozzá.</p>
<p>Huszt kiegyenesedett.</p>
<p>– Nem fogok vele szóba állani, de tudomására hozom a gróf úrnak,
hogy el fogom csapatni amerikai kollégáját. Ön mosolyog? Várjon
néhány napig. Az éjjel felutazom Bécsbe és kérdést intézek a
nagykövetünkhöz, aki egyébként személyes jóbarátom, vajjon az Unió
azért fizeti-e hivatalnokait, hogy azok ostoba és gonosz pletykákat
terjesszenek a védelmükbe ajánlott amerikai polgárokról…</p>
<p>– Azt megteheti, – válaszolt fagyosan a német gróf.</p>
<p>– De önön is elégtételt fogok magamnak venni, gróf úr! Nem
olyat, minőt ön gondolja. Bécsből Berlinbe utazom, a dolog megéri
nekem a kis fáradtságot, és meglátogatom az ön császárát, aki
egyízben már kitüntetett azzal, hogy meghítt ebédre. A császár
úrhoz is lesz egy kérdésem. <span class="pagenum"><a name=
"Page_216" id="Page_216">-216-</a></span></p>
<p>A telivér yankeenak szédítő magasságban trónoló önérzete
csengett ki Huszt hangjából.</p>
<p>A gróf kissé meghökkent. Ő ismeri a császárt és tudja, hogy az
különös előszeretettel viselkedik az amerikaiak iránt. Egy
óceánontúli konzerv-báró könnyebben beférkőzhetik a
dolgozószobájába, mint egy brandenburgi gróf. Ha az amerikai
főkonzul értesülése véletlenül téves volna? Ebből rettenetes
izetlenség kerekedhetik. A császár nem érti a tréfát…</p>
<p>– Mr. Huszt, – mondta a gróf, – én azt hiszem, hogy mi mind a
ketten ok nélkül izgulunk. Az én amerikai kollégám maga bevallotta
nekem, hogy eddig csak magánértesüléseket vett önről. Sacramentoban
van egy nővére, az írt neki. Önnek talán igaza van, de ha úgy
vélekedik, hogy egy diplomatának nem szabad ilyenféle
ellenőrizhetetlen híreknek túlságos fontosságot tulajdonítania. Bár
másrészről tagadhatatlan, hogy a bizalmatlanság bizonyos fokig
hivatalos kötelessége a diplomatának. Én egyébként abban a
szerencsés helyzetben vagyok, hogy megnyugtathatom önt. Holnap kell
Hamburgba érkeznie a new-yorki postahajónak és három nap mulva már
megkapja az amerikai főkonzul hivatalos értesüléseit, amelyeket
kormányától kért. Bizonyosra veszem, hogy az értesüléseik önre
nézve kedvezők lesznek és ismerve amerikai kollégámat, meg vagyok
győződve, hogy ő a maga jószántából fog önnek elégtételt adni. Ami
engem illet, semmi sem akadályoz abban, hogy már most <span class=
"pagenum"><a name="Page_217" id="Page_217">-217-</a></span> is
kijelentsem, hogy én önt kifogástalan gentlemannak tartom.</p>
<p>A gróf ezt olyan loyális arccal mondta, aminő csak egy porosz
királyi tartalékos tiszttől telik. Huszt azonban nem tudott neki
megbocsátani. Most már ő tette zsebre a két kezét, miközben hátat
fordított a főkonzulnak és elhagyta a termet.</p>
<p>Huszt észrevette, hogy a klubtagok bizonyos diszkrét
tartózkodást tanusítanak vele szemben. Ezek az ingatag magyarok
néhány héttel ezelőtt valósággal ünnepelték, bár erre nem volt
semmi különös okuk; most sem tudnak róla semmi rosszat, de azért
mégis elfordították a fejüket. A kártyaszobában azonban nagyon
szívesen fogadták. A kártyások jó fiúk és keresztényi elnézéssel
vannak minden embertársuk iránt, akinél pénzt szimatolnak. Csak egy
ember volt a kártyások közt, aki nem alkudott meg az elveivel.
Guidó úr.</p>
<p>– Szervusz, Guidó! – kiáltott rá az amerikai.</p>
<p>– Szervusz! – dünnyögte fagyosan a képviselő úr és azzal
kijátszott egy treff-tizest.</p>
<p>A yankee leült játszani, nyert is vagy ezer forintot, azután
hazament a fogadójába.</p>
<p>– Rossz szél kezd fújni az óceánról, – mondta magában. – Három
nap mulva, ha megjön az amerikai posta, lecsap a menykő. Ha
optimista volnék, akkor abban reménykedném, hogy a postagőzös
hajótörést szenvedett. Az Észak-német Lloyd steamerjeit azonban
sajnálatos módon ritkán éri ilyen sors. Tehát három <span class=
"pagenum"><a name="Page_218" id="Page_218">-218-</a></span> napom
van még. Ezt a három napot nem fogom átaludni, hanem elkészülök a
jövő eshetőségeire.</p>
<p>Hogy méltó módon elkészüljön a jövendő eshetőségeire,
mindenekelőtt tiszti egyenruhát és papiköntöst akart magának
szerezni.</p>
<p>A következő nap reggeli óráit bevásárlásokkal töltötte az
amerikai. Egy katonai egyenruhaszállítónál járt és egy papi
szabónál; végül gyalogszerrel kisétált a távoli külvárosba és
miután jó ideig nézelődött az ócskavaskereskedők tájékán, szóba
állott egy ilyen emberrel, aki azután bevezette a boltja hátsó
kamrájába. Legyünk azonban diszkrétek és ne kövessük hősünket ezen
az útján, mert úgy lehet, hogy társaságunk zavarba ejtené.</p>
<p>A tizenegy órai gyorsvonattal hazautazott megint, egy újonnan
szerzett fekete bőrönddel fölszerelve. Mikor a vonatja beért a
matyóvári pályaudvarra, hol az államvasút síneit a déli vasút
keresztezi, éppen szembe jött vele a husztegyházai vonat. Ekkor az
egyik ablakban megpillantotta Avarffy Sándor arcát. Egy másodperc
tizedrészéig meglepetten néztek farkasszemet az üvegen keresztül.
Egy vastag gőzfelhő csapódott aztán közéjük és mire a felhő
szétfoszlott, a két vonat már messzire járt egymástól.</p>
<p>– Az öreg rossz híreket kapott Guidótól, – kombinálta a yankee,
– s most Budapestre megy, hogy tisztázza a helyzetet. Negyvennyolc
óráig azonban várnia kell még, míg megérkezik a newyorki posta.
<span class="pagenum"><a name="Page_219" id=
"Page_219">-219-</a></span></p>
<p>A tudat, hogy negyvennyolc óráig nyugodtan alhatik, jókedvüvé
tette. Egy négernótát kezdett fütyölni és kibontotta az ujságot,
melyet a pályaudvaron vett. Mialatt a híreket böngészte, a szeme
megakadt egy hamburgi táviraton, mely az Északnémet Lloyd új
turbinás gőzöséről, a Munichiá-ról szólt. Ez a hajó új világrekorot
teremtett az óceáni szolgálatban, amennyiben egy nappal előbb
érkezett Amerikából Európába, mint az eddigi leggyorsabb
gőzösök.</p>
<p>– Nagyszerü gyerekek a németek! – mondta elismerés hangján
Huszt.</p>
<p>De aztán egyszerre kiesett szeméből a monokli.</p>
<p>– Hogy pukkadt volna meg a kazánja! Hiszen ez a Munichia az én
postámat hozza! Tehát már csak huszonnégy órám van!</p>
<p>Pálma a kastély kapujában fogadta vőlegényét. Zavart és kissé
félénk mosoly ült ajkán. Tegnap este levelet vettek Guidó úr
kezétől, melyben azt írta, hogy a yankee alighanem szélhámos és
Pálma elkészült már arra is, hogy soha sem fogja többet
viszontlátni Husztot.</p>
<p>– Hol járt ilyen sokáig? – kérdezte a leány.</p>
<p>Válasz helyett az amerikai kivette zsebéből az ujságot és kis
cikket tartott Pálma szeme elé. Abban meg volt írva, hogy a francia
kormány három millióért árúba akarja bocsátani a hyeresi híres
kastélyt, melyet valaha egyik provencei gróf építtetett kedvesének
a kies tengerparton. <span class="pagenum"><a name="Page_220" id=
"Page_220">-220-</a></span></p>
<p>– Tegnap este távirati úton megbíztam párisi ügyvivőmet, hogy
lépjen alkudozásokra a francia kormánnyal. Ma reggel végre
értesítettek, hogy a kormány elfogadta ajánlatomat. A kastélyt
magának ajándékozom, Pálma.</p>
<p>– Igazán nagyon kedves! – mondotta meghatottan a leány.</p>
<p>És azzal csókra nyujtotta Husztnak a homlokát. Most már inkább
hajlandó volt elhinni, hogy az öreg Lándory és Guidó
sületlenségeket írtak és hogy az édesapja rémeket látott.</p>
<p>Pálma csókja eszébe juttatott valamit a yankeenak. Azt, hogy jó
dolog volna, ha a menyasszonyát hirtelen úgy magába tudná
bolondítani, hogy a leány megbocsássa neki mindazt, amit holnap
hallani fog felőle. Regényekben az ilyesmit igen valószínü módon
szokták megírni. És van egy daljáték is, – talán a Koldusdiák? –
ahol ilyen esetről van szó.</p>
<p>Huszt a délután folyamán tényleg úgy viselkedett, mint egy
boldogtalan, akinek eszét megzavarta a szerelem. Ő, aki eddigelé
mindig meg tudta őrizni a yankee halvérét, most egyszerre lobogó
lánggal égett. Hamarosan kitünt azonban, hogy a jegyespár szerepet
cserélt. Pálma, aki néhány nappal ezelőtt még maga volt a forró
odaadás, most hűvös, nyugodt és józan maradt. A szegény leány
ugyanis sehogy sem tudta kiverni fejéből Guidó úr levelének egyik
mondatát: „Az amerikai főkonzul úton-útfélen meséli, hogy a
konzerv-Hudson <span class="pagenum"><a name="Page_221" id=
"Page_221">-221-</a></span> vagyonának utolsó centjét is a
metodistáknak testálta.“</p>
<p>Huszt végül megszégyenülten vallotta be magának, hogy semmi
hatalma nincs e hófehér jéghegy fölött. Otthagyta Pálmát a kis
szalonban, cigarettára gyujtott és kiment a kertbe. Éppen jókor
érkezett, hogy elcsípje a postaszolgát.</p>
<p>– Táviratot hoz?</p>
<p>– Pálma kisasszonynak…</p>
<p>– Csak ide vele!</p>
<p>Habozás nélkül – de a ragasztó bélyeget kímélve, – fölbontotta.
Kitünt, hogy mennyire célszerü, ha az ember olykor érdeklődik a
mások táviratai iránt.</p>
<p>„Holnap reggelig maradok, akkor biztos híreket kapok. Addig
készülj a legrosszabbra, de ne tégy döntő lépést semmi irányban.
Ügyelj magadra és a házra.“</p>
<p>Ezt az öreg telegrafálta Budapestről.</p>
<p>Huszt azonnal beszólította francia komornyikját. Ez az elegáns
naplopó unalmában a kastélytól egy ágyúlövésnyire már minden
hajadonnak házasságot igért.</p>
<p>– Gontran úr, – mondta a yankee, – olyan távirati hírt vettem
hazulról, hogy holnapután útra kell kelnünk.</p>
<p>– Hála Istennek! – sóhajtott a francia.</p>
<p>– Megvárjuk Avarffy urat, elbúcsúzunk tőle és elutazunk.
<span class="pagenum"><a name="Page_222" id=
"Page_222">-222-</a></span></p>
<p>– Hová?</p>
<p>– Hamburgba s onnan New-Yorkba. Hogy azonban megkönnyítsem
magamnak a búcsúzást, a háziaknak azt fogjuk mondani, hogy egyelőre
Budapestre megyünk. Megértett?</p>
<p>– Tökéletesen, uram. Én is tudok itt olyan nőket, akik igen
rossz néven vennék, ha megtudnák, hogy Amerikába utazom.</p>
<p>– Ön tehát holnap csomagolni fog. A kocsisnak mondja meg, hogy
reggeli tízkor átmegyek Lándorfalvára a grófhoz, hogy átadjam neki
a ládát a porcellánholmival, melyet Budapestről rendelt.</p>
<p>Az amerikai a két hölgy társaságában költötte el estebédjét.
Zsezse őnagysága ezúttal igen szeretetreméltó volt és valószínü,
hogy jókedvének a Pálma rossz kedve volt az okozója. Amióta a
fiatal leány azt gyanította, hogy valami hiba van a vőlegénye
milliói körül, azóta állandóan attól rettegett, hogy Zsezse neszét
vehetné a dolognak. Ezt az örömet pedig nem akarta megszerezni szép
sógornőjének. Zsezse nem is tudott semmit, de azért a mátkapár
nyomott kedve fölötte jó hatással volt reá.</p>
<p>A kis társaság hamarosan szétoszlott. Tíz óra felé már mélységes
csend borult a kastélyra. Ekkor nesz nélkül megnyilt a földszintes
sarokszoba ajtaja és az amerikai kiosont a kertbe. Szürke
sportruhában volt, selyem hálóingben, a fején úti sapkát viselt, a
lábán pedig gummitalpu tennisz-cipőt… <span class=
"pagenum"><a name="Page_223" id="Page_223">-223-</a></span></p>
<p>Mielőtt nyomon követnők hősünket kalandos éjjeli útján,
állapodjunk meg egy pillanatra, mert, úgy érzem, hogy egy őszinte
vallomással tartozom türelmes olvasóimnak. Bevallom, eredetileg az
volt a tervem, hogy hallgatással fogom mellőzni az éj történetét.
Ez azonban, sajnos, lehetetlen a mese folytonossága szempontjából.
Arra határoztam tehát magamat, hogy mindent híven el fogok mondani.
Előrelátható, hogy a becsülés, mellyel olvasóim elbeszélésem hőse
iránt viseltetnek, tetemesen meg fog csorbulni. Nem szándékom őt
megvédelmezni, az emberszeretet azonban arra indít, hogy olvasóimat
emlékeztessem bizonyos enyhítő körülményekre, melyek latba vehetők.
A büntetlen előéletet, mely a bírósági eljárásban nagy szerepet
visz, nem feszegetem. Rámutatok azonban Huszt-Hudson ifju korára és
arra a körülményre, hogy a Guidó-féle bank bukása nagyon fölizgatta
és némileg talán meg is zavarta itélőképességét.</p>
<p>Ezek után siessünk hősünk után, aki már a sötét kertben áll, egy
bokor árnyékában és mereven szemléli a kastély felső emeletét, hol
Avarffy Sándor hálószobája van és ahol – mint tudjuk – Báthory
Erzsébetnek vagyont érő gyöngyékszerét őrizték egy régi vasláda
fenekén. A yankee oda akart feljutni.</p>
<p>Hogy miért nem ment föl egyszerüen az emeleti lépcsőn? Mindjárt
kitudódik, ha egy röpke pillantást vetünk a ház helyrajzára. A
család tudvalevőleg az emeleti szobákat lakta. Az öreg úr szobájába
két ajtón <span class="pagenum"><a name="Page_224" id=
"Page_224">-224-</a></span> tett, a másik egy kisebb kamrába,
melyet fürdőszobáát lehetett bejutni. Az egyik ajtó a nagy
folyosóra vezenak használtak. A kamrából egy kárpitos ajtó Pálma
szobájába vezetett, Pálma szobájának a főbejárata megint a nagy
folyosóra szolgált. Aki a folyosó felől hozzá akart férkőzni a
kincses ládához, annak vagy az Avarffy, vagy a Pálma ajtaján
kellett bemenni. A két ajtó még a régi jó zsiványidőkben készült,
mikor az ajtókat vastag tölgyfadorongokból faragták és belülről
kampóra járó vasrudakkal torlaszolták el. Huszt tudta, hogy Avarffy
elutazása előtt alaposan elzárta a maga ajtaját. Ezt csak
dinamittal vagy faltörő kossal lehetne kinyitni. Hátra volt még a
Pálma ajtaja. Ez azonban szintén nem jöhetett kombinációba. A
szobába tehát az ablakon át kellett bemenni.</p>
<p>Nem volt az ablakon vasrács? – kérdi a szíves olvasó.</p>
<p>Volt. Karnyi vastagságu rudakból kovácsolt és tüskés
arabeszkekkel átfont rács volt minden ablakon. A fürdőszobának volt
azonban egy két arasznyi átmérőjü kerek szelelő-lyuka, azon nem
volt rács. Tudvalevő dolog, hogy a régi jó időkben, mikor a huszti
kastély épült, még nem igen ismerték a fürdőszoba intézményét.
Avarffy Sándor húsz esztendővel ezelőtt, sóhajtva bár, de
meghajolva a haladó kor követelményei előtt, tetemes költségen
fürdőszobává alakította át a lakása mellett levő sötét kamrát és
ekkor törette ki a szóbanforgó szelelő-lyukat. <span class=
"pagenum"><a name="Page_225" id="Page_225">-225-</a></span></p>
<p>Lássuk azonban, hogy mihez kezd Huszt. Egy ideig csendben
hallgatja egy csalogány méla énekét, azután a pitvar utolsó oszlopa
mellé oson és ott néhány ügyes fogással gyorsan felkúszik a
villámhárítón az emeletig. Az emeleti ablak alatt egy arasznyi
szélességü kiugrása van a falnak. Arcát a falnak fordítva,
kiterjesztett karokkal lépked a kiugráson. Két becsukott ablak
előtt halad el: ezek Zsezse ő nagysága ablakai. Azután meg kell
kerülnie a sarokoszlopot, mely az oldalszárnyat a főépülettől
elválasztja. Megint két ablak, ez a kis szalón; három ablak az
ebédlő; két ablak a Sándor úr szobája. Most ott van a kerek
szelelő-lyuk előtt. Megpróbálja, hogy kinyissa az ablakot, de
belülről be van reteszelve. Rámástól be akarja nyomni, de az
lehetetlen. Ekkor egy ökölnyi darab viaszt vesz ki a zsebéből, azt
odaragasztja az üveghez és a gyémánt gyűrűjével egy tenyérnyi lapot
kivág az üvegből. A viasszal azért fogja az üvegdarabot, hogy annak
lehulló cserepei zajt ne csináljanak. A lyukon át benyúl a
karjával, megkeresi az ablak reteszét és kinyitja. A szelelő-lyuk
igen szűk, de az ilyen jótermetü legény be tud férkőzni minden
résen, ahová be tudta szorítani a két vállát.</p>
<p>A fürdőszobában van. Balra van Pálma, jobbra Avarffy úr ajtaja.
A jobboldali ajtó be van zárva, de a kulcs a zárban van. Nesz
nélkül kinyitja, aztán kiveszi a kulcsot a zárból és beoson az öreg
hálószobájába. Egy kis lámpás villan meg a kezében. Miután
<span class="pagenum"><a name="Page_226" id=
"Page_226">-226-</a></span> meggyőződött, hogy tényleg egyedül van
a szobában, kulccsal bezárja az ajtót, azután egy karosszékbe ül és
cigarettára gyújt. Eddig jól ment minden.</p>
<p>Miután elszívta a cigarettáját, már kipihente a fáradtságát is.
Most letette egy székre zseblámpását és annak fénye mellett
szemügyre vette a ládát. A padlóba hatalmas kőlap volt beépítve,
annak testébe fúródtak be vasgyökerekként a láda csavarjai. Emelő
darúkkal se lehetett volna kimozdítani helyéből. Erre azonban Huszt
nézete szerint nem is volt semmi szükség. Ő egy selyemkendőt vett
ki a mellső zsebéből és abból különféle acélszerszámokat csomagolt
ki, mely szerszámok némileg orvosi műszerekhez hasonlítottak. A
vasláda, mely talán azt várta, hogy kalapáccsal és vésővel fognak
nekiesni, gúnyosan összecsúcsorította a kulcslyukát, mintha azt
akarná kérdezni: – Hát ez meg mi? – A láda öreg volt és naiv és nem
ismerte a modern technika vívmányait… Huszt néhány vékony
acélpálcát szorított egymás mellé és beleillesztette a kulcslyukba.
Jó ideig tologatta és illesztgette a pálcákat. A vén láda e
provokációra azzal felelt, hogy zordon daccal összeszorította
bordáit. No velem ugyan megjárja az úr! – gondolhatta magában. – A
következő pillanatban – krics! – már megnyílt a zár. Ha érezni
tudott volna a láda, akkor olyanformán érezhette volna magát, mint
egykor az első páncélos lovag, akit oldalba lőttek az első
puskával.</p>
<p>A yankee kinyitotta a láda födelét és keresgélni <span class=
"pagenum"><a name="Page_227" id="Page_227">-227-</a></span> kezdett
benne. Először is egy papirlapon akadt meg a szeme. Kezébe vette és
megnézte. A saját írása volt: az öreg konzerv-Hudson emlékiratainak
borítéklapja… Hogyan került ez ide? Hiszen ő a kéziratot az
acélkazettájában tartotta!</p>
<p>– Alávalóság! Megloptak! – dörmögte dühösen.</p>
<p>A kézirat maga nem volt sehol. Azt alkalmasint már elégette az,
aki ellopta.</p>
<p>Bőrtokot talált a láda fenekén. A kezébe vette és kinyitotta. A
fekete bársonyon szelid fénnyel ragyogtak Báthory Erzsébet
mogyorónyi gyöngyei. A yanke megkönnyebbülten sóhajtott föl. Már
attól tartott, hogy a furfangos öreg magával vitte az ékszert.
Miután zsebre tette a kincset, tovább keresgélt a ládában. Reá
nézve értéktelen írásokon kívül csak néhány antik érmet és egy
zápfogat talált. A fogat azért őrizte meg Avarffy, mivel arannyal
volt plombozva.</p>
<p>Sokáig kellett vesződnie, míg újból be tudta zárni a ládát.
Azután a rend kedvéért néhány vasszilánkot nyomott be a zárba. Ez
arra való, hogy Avarffy ne tudja kinyitni. Míg tudós lakatost
kerít, eltelik bele egy fél nap.</p>
<p>Az amerikai megnézte az óráját. Még éjfél se volt. Ugyancsak jól
kihasználta az idejét. Elhagyta a szobát és bezárta maga után az
ajtót. De ekkor gikszert adott. Érthetetlen, hogyan követhetett el
ilyet, de bizonyos, hogy megcselekedte. A sötétségben rálépett egy
pléh mosdótál szélére, mely a padlón állott. A tál ágaskodva
<span class="pagenum"><a name="Page_228" id=
"Page_228">-228-</a></span> fölpattant, körülszaladt a szobában és
haragosan nekivágódott Pálma ajtajának. Azután búgva körbe forgott,
míg végül elült.</p>
<p>– Ta barom! – sziszegte a yankee.</p>
<p>Máig se bizonyos, hogy kinek mondta, a tálnak-e, vagy önmagának.
Azután sietve fölmászott a fürdőkád szélére, hogy elérje a
szelelő-lyukat. De e pillanatban megnyílt a tulsó ajtó, a szobába
világosság áradt. Pálma állott előtte, égő gyertyával a
kezében.</p>
<p>– Jézus Mária, ki az!?</p>
<p>Az amerikai leugrott a kádról és térdre vetette magát a leány
előtt.</p>
<p>– Én vagyok, Pálma!</p>
<p>– Te? Az istenért, mit akarsz itt?</p>
<p>– Őrült vagyok, bűnös vagyok, beismerem… Te tettél ilyenné,
Pálma! Oly hidegen és ellenségesen viselkedtél egész nap, hogy
elvetted eszemet… Nem tudtam aludni, nem tudtam gondolkozni…
Éreztem, hogy nem élem túl az éjszakát, ha nem látlak, ha nem
nyerek tőled egy jó szót… Te nem szeretsz, Pálma! Óh, te nem
szeretsz!</p>
<p>– Kelj föl, szegény barátom és nyugodjál meg, – szólt Pálma.</p>
<p>A yankee fölemelkedett és halálos szomorúsággal tekintett
Pálmára. Aztán egyszerre szikrázni kezdett a szeme.</p>
<p>– Óh, Pálma! – kiáltotta szenvedélyesen.</p>
<p>– Huszt! – szólt parancsoló hangon a leány. – <span class=
"pagenum"><a name="Page_229" id="Page_229">-229-</a></span> Ne
feledd, hogy mivel tartozol nekem s e háznak. Hogyan tudtál ide
bejutni?</p>
<p>– A szelelő-lyukon át… A kertben bolyongtam az imént, mert a te
kegyetlenséged elvette az álmomat, és azon tanakodtam, nem volna-e
jobb, ha kurtán végeznék magammal egy pisztolylövéssel… Akkor
megláttam az ablakodból kiáradó gyertyafényt… Ha még egyszer
láthatnám! Csak még egyszer! – villant át az agyamon. Feljöttem a
villámhárítón és most itt vagyok.</p>
<p>– Őrült vagy! – szörnyűködött a leány. – S ha meglátott volna
valaki?</p>
<p>– A haldoklót nem érdeklik etikett-kérdések, – vetette oda sötét
daccal Huszt.</p>
<p>– És mit akarsz most itt?</p>
<p>– Tudni akarom, hogy mi szándékod velem. Te nem vagy már az, aki
voltál, Pálma. Te megváltoztál. Mi történt veled?</p>
<p>– Ugyan, yankee, legyen hát eszed! Mire való így félreverni a
harangokat? Nem változtam meg, de a szerelmesedből a menyasszonyod
lettem. Most már a női okosságom is azt parancsolja, hogy másképp
viselkedjem veled szemben, mint annak előtte.</p>
<p>Az amerikai ábrázata kiszélesedett.</p>
<p>– Hihetek neked, Pálma? Nem igaz tehát, hogy kiábrándultál
belőlem?</p>
<p>– Megesküdjem?</p>
<p>– Óh, ha adnál egy csókot… <span class="pagenum"><a name=
"Page_230" id="Page_230">-230-</a></span></p>
<p>Pálma megcsóválta a fejét.</p>
<p>– Ma egyet sem. Holnap este annyit, amennyit akarsz!</p>
<p>– Az amerikai postától teszi függővé a csókjait! – gondolta
magában Huszt. Azután hangosan mondotta:</p>
<p>– Mért éppen holnap?</p>
<p>A kérdés nem ejtette zavarba Pálmát.</p>
<p>– A mai nap reám nézve igen szomoru… Évfordulója a szegény
nagyanyám halálának… Neki ósdi és igen szigoru nevelési elvei
voltak… Ilyen napon… beláthatod…</p>
<p>– De hiszen éjfél már elmult! – mondta arcátlan naivitással
Huszt.</p>
<p>Pálma azonban nem alkudozott tovább.</p>
<p>– Szót se többet, ha szeretsz! Eredj!</p>
<p>A yankee sóhajtva föl akart mászni a fürdőkádra. A leány azonban
visszaparancsolta.</p>
<p>– Az ajtón át eredj.</p>
<p>A hálószobáján átvezette vőlegényét és miután előbb kissé
hallgatódzott az ajtón, kieresztette a folyosóra…</p>
<p>– Majd holnap! Holnap! – súgta utána.</p>
<p>A yankee a szívéhez kapott és igen jól esett neki, mikor ujjai
alatt megroppant Csejthevár asszonyának ékszere… Igy aztán nem is
fájt neki túlságosan, amikor meghallotta, hogy az okos Pálma
kétszer megfordítja az ajtó kulcsát. <span class="pagenum"><a name=
"Page_231" id="Page_231">-231-</a></span></p>
<p>Az éj viszontagságai ezzel még nem értek véget. Húsz lépést se
tett még a lépcső irányában a sötét folyosón, amikor hirtelen
becsapódott mellette egy ajtó s az ajtó mögött egy halálra rémült
női hang kiáltozni kezdett:</p>
<p>– Segítség! Rablók! Gyilkosok!</p>
<p>Az ajtó Zsezse ő nagysága szobájának ajtaja volt, a hang pedig
Zsezse ő nagysága hangja. A yankee habozás nélkül megnyomta a
kilincset. Az ajtó nem volt elzárva. Zsezse, teljesen
felöltözötten, a szoba közepén állott, gyertyával az egyik és
revolverrel a másik kezében. A két karja úgy remegett, hogy a
gyertya és a pisztoly összeverődtek.</p>
<p>– Mi baj? – kérdezte az amerikai.</p>
<p>Jó ideig tartott, míg az asszony megismerte.</p>
<p>– Te vagy az, Huszt? No, hála Istennek!</p>
<p>– Mi történt itt? Ki ijesztett meg?</p>
<p>– Borzasztó dolgok történtek! Képzeld csak: jó egy órával
ezelőtt történt – én már az ágyamban feküdtem, – hogy egy emberi
alak surrant el az ablakom előtt…</p>
<p>– Az emeleten? Hiszen az lehetetlen!</p>
<p>– Láttam! Teljesen ébren voltam… Amikor az első ablak előtt
elhaladt, magam is azt hittem, hogy talán a szemem káprázott…
Fölültem az ágyamban és a második ablakra figyeltem… Ott újból
fölbukkant… Láttam az árnyékát is, amit a szoba padlóján vetett…
<span class="pagenum"><a name="Page_232" id=
"Page_232">-232-</a></span></p>
<p>– Ez nagyon különös dolog! – konstatálta a yankee.</p>
<p>– Rögtön fölkeltem, – folytatta az asszony, – és
fölfegyverkeztem… Egy óra óta ülök itt, pisztollyal a kezemben és
egyebet se teszek, mint félni… Most végül megembereltem magamat és
elhatároztam, hogy átmegyek Pálmához… Éppen kinyitottam az ajtót,
amikor egy sötét alak jött velem szemben… Nem tudtam, hogy te vagy
és elkezdtem kiabálni…</p>
<p>Ő nagysága leült egy székre. A nagy félelme kezdett már
oszladozni.</p>
<p>– Mit kerestél te az emeleten? – kérdezte később.</p>
<p>– Én is valami különös neszt hallottam a fejem fölött és
feljöttem, mert eszembe jutott, hogy itt védtelen nők vannak…
Bejártam azonban az egész házat és nem találtam semmi gyanúsat. No,
de most megyek.</p>
<p>– Beszéltél már Pálmával? – kérdezte az asszony.</p>
<p>– Nem. És nem is akarok vele beszélni.</p>
<p>– Ah? És miért nem?</p>
<p>– Pálma néhány nap óta igen furcsán bánik velem.</p>
<p>– Magam is észrevettem. De mi ennek az oka?</p>
<p>– Hát nem tudod?</p>
<p>– Sejtelmem sincs róla. Hiszen előttem mindent eltitkolnak.
<span class="pagenum"><a name="Page_233" id=
"Page_233">-233-</a></span></p>
<p>– Akkor megmondom. A menyasszonyom féltékeny reád.</p>
<p>– Reám?</p>
<p>– Annyira féltékeny, hogy három nappal ezelőtt el akart tiltani
attól is, hogy beszéljek veled. Azt mondta, ha még egy szót szólok
hozzád, akkor felbontja az eljegyzésünket.</p>
<p>Guidóné haragosan nevetett.</p>
<p>– Pálma kígyó, – mondta mély meggyőződés hangján, – te pedig
szamár vagy, kedves barátom.</p>
<p>– Miért volnék szamár? – csodálkozott az amerikai.</p>
<p>– Többek között azért is, mert amerikai vagy és mert minden
amerikánus szamár. Ha volna egy csepp eszed, akkor szó nélkül
faképnél hagynád az elbizakodott leányt. Még ő mer példálózgatni,
hogy fölbontja az eljegyzést? És mihez kezd aztán? Egész Európában
nincs férfi, aki elvenné, mert a legtöbb európai ember már jegyben
járt vele egyszer. Egy ilyen bivaly-naivságu yankeenak kellett
átúsznia az óceánon, hogy főkötő alá hozza ő nagyságát… És
ahelyett, hogy térden csúszva zarándokolna el a radnai
Boldogasszonyhoz, ahelyett még ő mer föltételeket szabni? Nos,
yankee, én csak azt mondom neked: megérdemled a sorsodat!</p>
<p>Huszt elgondolkozva nézte Zsezsét.</p>
<p>– Őszintén szólva, magam is furcsálom ezt az egész dolgot, –
mondta mélán. – Amerikában egészen <span class="pagenum"><a name=
"Page_234" id="Page_234">-234-</a></span> másképp volt. Az öreg
Carnegie fölajánlotta nekem a leánya kezét és Van der Gould ma is
haragosom még, hogy nem vettem el az ő Ketty hugát… Itt Európában
azonban úgy bánnak velem, mint az ágról szakadttal.</p>
<p>– Ennek magad vagy az oka!</p>
<p>– Tanácsolj, Zsezse, mit tegyek?</p>
<p>– Köszönöm, de én már nem ártom magamat a dologba. Úgy is tudom,
hogy reggel megint bocsánatot fogsz kérni ő nagyságától és ebédnél
reám se mered emelni a szemedet. Huszt, te gyáva vagy!</p>
<p>– Félreismersz, Zsezse! Tudod, hogy mi jár már napok óta a
fejemben?</p>
<p>– Nos?… Jár egyáltalában valami a fejedben?</p>
<p>– Itthagyom Pálmát és búcsú nélkül visszautazom Amerikába.</p>
<p>– Ezt az őrangyalod tanácsolta neked. Nem hiszem azonban, hogy
megfogadd.</p>
<p>– Ha akarod, holnap reggel utazom. Erre a becsületszavamat
adom.</p>
<p>– Amerikai szavadat?</p>
<p>– Észak- és délamerikai szavamat.</p>
<p>Zsezsén valóságos örömmámor vett erőt. Most már nem félt többet
a zsiványoktól. Semmitől sem félt már.</p>
<p>– Yankee, ha ezt megtennéd! Felséges volna! Isteni volna!
<span class="pagenum"><a name="Page_235" id=
"Page_235">-235-</a></span></p>
<p>– Megteszem, egy föltétel alatt. Nem látok egészen tisztán a
dologban. Nem tudom, hogy a Pálma iránt érzett ellenszenved vagy a
hozzámvaló jóindulatod szól-e hozzám… A gyűlölet szavára ne
hallgasson a keresztény ember…</p>
<p>– No, de édes barátom, hiszen én nem gyűlölöm Pálmát! Én csak
igazságos vagyok vele szemben. Ami pedig a hozzád való
jóindulatomat illeti, nagy mamlasznak kellene lenned, ha
kételkednél benne… Te különben tényleg nagy mamlasz vagy, drága
barátom. Ne vedd rossz néven az őszinteségemet és eredj aludni.</p>
<p>Huszt ekkor leült Zsezse mellé a kerevetre és azt mondta:</p>
<p>– Köszönöm, egy cseppet sem vagyok álmos. Az a kérdés, akarod-e,
hogy holnap fölbontsam az eljegyzésemet?</p>
<p>– Akarom, akarom, ezerszer is akarom! – válaszolt Zsezse.</p>
<h3>XI.</h3>
<p>Reggeli tízkor előállott a kocsi, hogy átvigye Husztot
Lándorfalvára. Tudjuk, hogy porcellánholmit akart vinni a grófnak.
A fekete bőröndöt föltették a bakra és a francia komornyik rárakta
a sárgát is. Zsezse ekkor megcselekedte azt, amit asszony kora óta
még nem tett meg, tízkor ugyanis már teljesen felöltözötten
<span class="pagenum"><a name="Page_236" id=
"Page_236">-236-</a></span> megjelent a parkban. Azt mondta, hogy ő
is át akar menni Lándorfalvára, mert vissza kell adnia a grófnő
látogatását. Pálmának láthatólag nem volt inyére a dolog, de
elkisérni nem akarta őket. Neki meg kellett várnia édesapját, akit
a déli vonattal várt haza.</p>
<p>Alighogy a kocsi kiért az országútra, Zsezse ráparancsolt a
kocsisra, hogy hajtson a vasút felé.</p>
<p>– Maga most elutazik, – mondta Husztnak franciául, hogy a kocsis
meg ne értse. – Budapestre utazik és meg sem áll New-Yorkig. Ezt az
amerikai becsületszavával fogadta nekem, tehát meg is kell tennie.
Magam pedig, hogy a kocsis otthon ne fecseghessen, tényleg átmegyek
Lándorfalvára és estig ott maradok… Vacsoránál majd megmondom Pálma
ő nagyságának, hogy a vőlegénye túl van már ungon-berken… És ezt az
élvezetet nem adom semmiért a világon…</p>
<p>Huszt valóban megváltotta a jegyét és beszállt a vonatba. Azt
mondta a kalauznak, hogy Budapestig aludni szeretne és jó
borravalót adott neki. Zsezse csak akkor szállt megint kocsiba,
mikor a vonat már elindult. A szép asszony a pályaudvartól
Lándorfalváig, kevés megszakítással, egyre kacagott. Ha olykor
abbahagyta a nevetést, kissé elmélázott a közelmúlt különös
eseményein, de aztán Pálma sógornéjára kellett csak gondolnia, hogy
újból erőt vegyen rajta a viharos jókedve. A tisztes vén kocsis már
nagyon restelte, hogy az úton járó parasztemberek mind utánuk
fordulnak. <span class="pagenum"><a name="Page_237" id=
"Page_237">-237-</a></span></p>
<p>Mikor Huszt vonatja beért a matyóvári stációra, egyik kocsiból
egy fehérköpönyeges, hosszu gárdatiszt ugrott le a perronra. Csinos
ember volt és tömött, rőt bajuszt viselt. A gárdista megkérdezte
egy vasúti tiszttől, hogy mikor indul a trieszti vonat. Azt a
fölvilágosítást nyerte, hogy egy félóra mulva. A tiszt föl-alá
kezdett járni a perronon. Később egy öreg generálist vett észre,
aki a sínek közt sétált és ekkor hozzálépet és a mágnás-katonák
hanyag feszességével összeütve a sarkantyúit, valami német nevet
morgott. A tábornok kezet fogott vele.</p>
<p>– Hová utazik, kapitány úr?</p>
<p>– Triesztbe, illetőleg Miramarébe.</p>
<p>– Mi dolga ott?</p>
<p>A gárdista kissé elmosolyodott.</p>
<p>– Legfelsőbb szolgálatban utazom…</p>
<p>– Pardon! – mondta az öregúr.</p>
<p>És többet nem is kérdezett tőle, hanem az időjárásról kezdett
beszélgetni. Időközben megérkezett a gyorsvonat Budapest felől. A
gárdista, – akiben a szíves olvasó talán fölismerte már
Huszt-Hudson urat, – egyik kocsi ablakában megpillantotta Avarffy
Sándor, Guidó és Imre fejét. Az öreg arca szinte lilaszínü
volt.</p>
<p>– No, ezek szép dolgokat hallhattak az amerikai főkonzultól,
hogy mindjárt csoportosan készülnek rámrohanni! – gondolta magában
a yankee.</p>
<p>Mikor a trieszti vonat előállott, a tábornok fölszólította
<span class="pagenum"><a name="Page_238" id=
"Page_238">-238-</a></span> a gárdistát, hogy szálljon vele egy
fülkébe, mert ő is Triesztbe megy. A kocsiban azután kedélyes
társalgásba merültek.</p>
<p>– Mi is a kapitány neve? – kérdezte az öreg. – Az imént nem
értettem meg jól.</p>
<p>– Lobkovicz, – felelte egykedvüen Huszt.</p>
<p>– Lobkovicz? – csodálkozott az öreg, – de hiszen akkor mi
rokonok vagyunk, mert nekem minden Lobkovicz atyámfia.</p>
<p>– Tessék! – szólt magában az amerikai, – millió név között
választottam és éppen a Lobkovicz nevet kellett választanom! Ha ez
nem pech…</p>
<p>Azután hangosan mondta:</p>
<p>– Tartok tőle, hogy nem vagyok abban a szerencsés helyzetben,
hogy excellenciád rokona legyek… Én ugyanis báró Lobkovicz vagyok
és a hercegek nem rokonaink…</p>
<p>– Ah úgy! – mondta elnézően az öreg úr és azzal a kézi
böröndjében kezdett keresgélni.</p>
<p>– Szeretem a katonákat, – jegyezte meg magában az amerikai, –
mert nem kiváncsi emberek.</p>
<p>A következő pillanatban azonban már megváltoztatta előnyös
véleményét, mikor egy vastag kis könyvet látott a kegyelmes úr
kezében. A gótai almanach volt.</p>
<p>– Miféle izetlen podgyásszal utazik a vén krampusz? – dühöngött
magában az amerikai gárdista.</p>
<p>A tábornok az L betüt kereste. <span class="pagenum"><a name=
"Page_239" id="Page_239">-239-</a></span></p>
<p>– Hallja, – mondta végül, – én itt egy mákszemnyi Lobkovicz
bárót se találok.</p>
<p>– Azt meghiszem, – válaszolt nevetve a kapitány, – az én nevem
nem is Lobkovicz.</p>
<p>A tábornok redőkbe vonta a homlokát.</p>
<p>– Mit jelent ez, kapitány úr?</p>
<p>– Azt jelenti, hogy inkognitóban óhajtok utazni. S ha ön, kedves
tábornok úr, nem respektálja az inkognitómat, akkor ám nézzen meg
jól és talán eszébe fog jutni, hogy ki fia vagyok. Ha pedig nem jut
eszébe, az az ön baja, mert illenék, hogy eszébe jusson…</p>
<p>A tábornok kiejtette kezéből a könyvet és majd megdermedt a nagy
csodálkozástól. Aztán egyszerre úgy rémlett neki, hogy tényleg
látta már a fiatal tiszt arcát. Talán egy udvari bálon, vagy egy
családi arcképen, melynek rámáját császári korona ékesítette…
Persze, a névre nem emlékezett így hirtelenében. Nem is lehet
kivánni egy öreg katonától, hogy negyven-ötven fenséges nevet
betéve tudjon.</p>
<p>– Bocsánat! – hebegte loyális zavarában.</p>
<p>A fiatal tiszt nevetve nyújtott neki kezet.</p>
<p>– Semmi bocsánat! Nem is képzeli, hogy az én unalmas életemben
mennyi kedves derűt hoznak az ilyen apró kalandok!</p>
<p>Egy nagyobb állomáson csendőrök járták végig a vonatot. Valami
szökőfélben levő gonosztevőt kerestek. <span class=
"pagenum"><a name="Page_240" id="Page_240">-240-</a></span> Egy
goromba kéz felrántotta a két katonatiszt fülkéjének ajtaját.</p>
<p>– So ein Rindvich! – morogta a tábornok.</p>
<p>S azzal becsapta megint az ajtót.</p>
<p>Triesztben sisakos csendőrök fogadták az utasokat. Mikor
meglátták Husztot, aki a tábornok jobbján hagyta el a perront,
kihúzták magukat és mereven tisztelegtek…</p>
<p>Az amerikai gárdista még az este megjelent a Görögországba
induló hajó födélzetén és előhivatta a kapitányt.</p>
<p>– Mikor indul a hajója?</p>
<p>– Éjfélkor pontban.</p>
<p>– A jerichói érsek önnel fog utazni. Magas megbízásból kérem
önt, hogy viselkedjék iránta a legnagyobb előzékenységgel, mert
Bécsben nagy kegyben áll ő eminenciája. Ön talán tudja, hogy az
érsek a keleten az osztrák befolyás egyik legerősebb támasza.</p>
<p>Kevés idővel éjfél előtt ő eminenciája megjelent a hajón.
Cselédek nélkül utazott. Egy hordár két böröndöt hozott utána; egy
feketét és egy sárgát. Mikor ő eminenciája suhogó selyemköntösében,
övig érő szép szakállával áthaladt a hajó hídján, a kapitány, aki
jó katolikus volt, eléje lépett és megcsókolta a kezét.</p>
<p>Fiuméig jó útja volt az érseknek. Hogy mi történt Fiume és
Görögország között, azt elmondtam már elbeszélésem elején.
<span class="pagenum"><a name="Page_241" id=
"Page_241">-241-</a></span></p>
<h3><i>Az író zárószava.</i></h3>
<p>A türelmes olvasó talán emlékszik még, hogy ezt a történetet
maga Huszti Huszt mondta el nekem, miközben az athéni Olimpieontól
a Nimfák hegyéig sétáltunk. Még az este kifizettem a négyszáz
drachmát, melyet föltételesen odaigértem neki. Éppen zsebre akarta
tenni a pénzt, mikor eszembe jutott valami.</p>
<p>– Az ön elbeszélésében van néhány homályos pont. Ön, ugyebár,
azt mondja, hogy nagy szüksége van a pénzre?</p>
<p>– Nagy szükségem van rá, mert Amerikába akarok menni, hogy
föllépjek a küszöbön álló választásoknál.</p>
<p>– Képviselő akar lenni? Milyen programmal lép föl?</p>
<p>– A konzerv-trust programjával.</p>
<p>– És mire kell önnek az én pénzem? Választási költségre?</p>
<p>– Ne nevettesse ki magát, kedves uram! A választási költségeimet
a trust fogja előlegezni. Az ön pénze azért kell nekem, mert nem
szeretek második osztályon utazni az oceánon.</p>
<p>– De hiszen ön magával hozta Báthory Erzsébet nyakékét?</p>
<p>– Kérem, ne is juttassa eszembe az átkozott ékszert! Mikor
ideérkeztem, első dolgom volt, hogy megbecsültessem <span class=
"pagenum"><a name="Page_242" id="Page_242">-242-</a></span> egy
hozzáértővel. Tudja, hogy mennyit akart érte adni?</p>
<p>– Kiváncsivá tesz!</p>
<p>– Háromezer frankot!</p>
<p>– De hiszen Avarffy Sándor háromszázezer forintra becsülte?</p>
<p>– Ebből láthatja, hogy az öreg megcsalt. A gyöngyök hamisak.
Avarffy régóta eladta az igaziakat – bizonyára sajnálta a tőkéjét
kamat nélkül hevertetni – és műgyöngyöket tett a helyükbe, hogy
elbolondítsa az embereket. Mindössze harminc-negyven kisebbfajtáju
igazgyöngy van az ékszerben, ezek azonban oly ügyesen vannak
elhelyezve, hogy megtévesztik a felületes szemlélőt…</p>
<p>– De hiszen e szerint ön nagyon ráfizetett az európai
kirándulására?</p>
<p>– Nem elég, hogy Avarffy Sándor eltulajdonította édesapám
birtokait…</p>
<p>– No, erről inkább ne beszéljünk!</p>
<p>– Pardon – én tényleg úgy beleéltem magamat a konzerv-Hudson
fiának szerepébe, hogy ilyen kis botlások megesnek velem… De azért
való igaz, hogy mindenki becsapott! Guidó elszedte a pénzemet, az
öreg ellopta vagyont érő kéziratomat, a konzerv-Hudson
emlékiratait, Pálma pedig – no, de róla inkább ne is
beszéljünk!</p>
<p>– De Zsezse?</p>
<p>– Zsezse igen derekasan viselkedett velem szemben. <span class=
"pagenum"><a name="Page_243" id="Page_243">-243-</a></span> Igaz,
hogy csak Pálma iránt érzett gyűlöletből tette, de ezt meg tudom
neki bocsátani. Én egyébként nem vagyok szentimentális ember, de
most, bevallom, alig várom már, hogy viszontlássam Amerikát. Odaát
őszintébbek és könnyebben áttekinthetők a viszonyok. Ott a
becsületes ember becsületes, a kalandor pedig kalandor. Önöknél
tömegesen vannak leplezett kalandorok, akik a becsületes és előkelő
ember kiváltságait élvezik s így nagy fölényben vannak a hivatásos
kalandor fölött. Ez azonban nem tiszta játék. Mit szól ön például
ahhoz, hogy azoknak, akik engem kifosztottak, módjukban van, hogy
csendőrökkel üldöztessenek? Nos?…</p>
<p>Nem válaszoltam a kérdésére. Huszt aztán maga is vállat vont és
így szólt:</p>
<p>– Sebaj! Legalább jól mulattam a pénzemen! Tanultam is
egyetmást. Amerikában a milliárdos kisasszonyok nagyon szeretik az
európai arisztokratákat… Ha Európában el tudtam játszani a
konzerv-báró szerepét, Amerikában rátérhetek még a feudális nagyúr
szerepére is… Ez attól függ, hogy milyenek a politikai
kilátásaim.</p>
<p>Huszt úr kezet fogott velem és elbúcsúzott tőlem.</p>
<p>Azóta se láttam. Szeretném azonban, ha túl az óceánon kegyeibe
fogadná a sors.</p>
<p class="center">Vége.</p>
<hr class="chap" />
<div style='text-align:center'>*** END OF THE PROJECT GUTENBERG EBOOK 75286 ***</div>
</body>
</html>

